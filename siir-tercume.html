<!DOCTYPE html>
<html lang="tr">
<head>
  <meta charset="UTF-8">
  <meta name="viewport" content="width=device-width, initial-scale=1.0">
  <meta name="description" content="Sunar Yazıcıoğlu tarafından çevrilmiş şiirler.">
  <meta name="keywords" content="şiir tercümeleri, Sunar Yazıcıoğlu, çeviri şiirler, Fransız edebiyatı">
  <meta name="author" content="Sunar Yazıcıoğlu">
  <title>Şiir Tercümeleri - Sunar Yazıcıoğlu</title>
  <style>
    body {
      font-family: Georgia, serif;
      margin: 40px;
      background-color: #fefefe;
      color: #222;
    }
    h1 {
      text-align: center;
      margin-bottom: 40px;
    }
    h2 {
      color: #444;
      margin-top: 40px;
    }
    pre {
      white-space: pre-wrap;
      background-color: #f5f5f5;
      padding: 15px;
      border-left: 5px solid #ccc;
      font-family: 'Courier New', monospace;
    }
  </style>
</head>
<body>
  <h1>Sunar Yazıcıoğlu - Şiir Tercümeleri</h1>

  <h2>Şiir Tercümeleri (Toplu)</h2>
 
<style>
  pre {
    white-space: pre-wrap;
    background-color: #f0f0f0;
    padding: 15px;
    border-left: 4px solid #ccc;
    font-family: Georgia, serif;
    font-size: 1.2em;
    font-weight: bold;
  }
</style>
<pre>
ŞİİR ÇEVİRİLERİM

 
Dostluk bunu ister

Dost, iyi anlıyorum özdeyişlerini,
Düşüncelerini, öğütlerini, dileklerini,
Ve samimi görüşmelerimizde,
İtiraflarını bile işittim;
Ve bütün bunlar için seni seviyor kalbim,
Ama bütün bunlar sen değilsin,
Benim istediğim sensin.

Henri-Frédéric (1821-1881)
Çev. Sunar Yazıcıoğlu 

 

Mirabeau Köprüsü

Mirabeau köprüsünün altından Seine nehri akar 
Ve bizim aşklarımız. 
Sevincin güçlükten sonra geldiğini 
Gerekir mi hatırlamamız.

Gece gelir, saat çalar; 
Ben kalırım, günler geçer. 

El ele yüz yüze duralım, 
Kollarımızın oluşturduğu 
Köprünün altından geçerken 
Sonsuz bakışlarımızın yorgun dalgası .

Gece gelir, saat çalar 
Ben kalırım, günler geçer. 

Aşk, bu akan su gibidir.. 
Aşk uzaklaşır, 
Ümit ne kadar güçlü, 
Hayat ne kadar yavaştır. 

Gece gelir, saat çalar 
Ben kalırım, günler geçer. 

Geçer günler, geçer haftalar. 
Ne geçen zaman geri döner, 
Ne de geri döner aşklar. 
Mirabeau köprüsünün altından Seine nehri akar. 

Gece gelir, saat çalar 
Ben kalırım, günler geçer. 

Guillaume Apollinaire 
Çev. Sunar Yazıcıoğlu




 
Hasta sonbahar

Kendine hayran bırakan hasta sonbahar 
Gül bahçelerinde öleceksin tayfun estiğinde
Yağdığında kar 
Meyve bahçelerinde
Zavallı sonbahar
Kardan ve olgun meyvelerinden
Beyaz ve zengin olacak ölümün 
Atmacalar süzülüyor
Göğün derinlerinde
Yeşil saçlı ve cüce çocuksu perilerin üstünde 
Ki onlar asla sevilmediler 
Uzak sınırlarda
Geyikler böğürdüler
Ve sevdiğim ey mevsim, sevdiğim uğultuların
Toplanmadan düşen meyvelerin
Ağlayan rüzgarın ve ormanın
Sonbaharda yaprak yaprak tüm göz yaşların
Yapraklar
Üstüne basılan 
Bir tren
Yol alan
Ve yaşam
Akan

Guillaume Apollinaire
Çev. Sunar Yazıcıoğlu
 
Beyaz kar

Melekler melekler gökteler
Biri subay gibi giyinmiş
Biri aşçı gibi giyinmiş
Şarkı söylüyor ötekiler

Güzel subay gök rengiyle
Tatlı ilkbahar Noelden çok sonra olacak
Güzel bir güneşle seni madalyalandıracak
Güzel bir güneşle

Aşçı kazları yoluyor
Ah! Kar yağıyor, bakın!
Kar yağıyor ama sevdiğim kadın
Neden kollarımda olmuyor

Guillaume Apollinaire
Çev. Sunar Yazıcıoğlu
 


Bir asteğmene

Siz güzel subayım,
Mükemmel bir zarafetle, 
Çelik balçaklı kılıç belinizde;
Ama bozgunumuzu düşünüyorum ben.

İnce çuhadan yakası kürklü bu palto
Duruşunuzu hoş göstermek için tasarlanmış;
Hoşsunuz; ama sonunda.
Savaşı kaybettik biz.

Gözüpekliliğiniz okunuyor
İnce kaşlarınızın altındaki siyah gözlerinizden. 
Size uyduğuna bir şey söylenemez!
Ama bizim iki eyaletimizi aldılar elimizden.

Sizin yaşınızda hep gururlu olunur bilirim,
Az bir şerit takılsa bile;
Görüyorsunuz ama dün,
Vatanımız koparıldı bizim. 

Teğmenim, şayet bir akşam 
Elinizde bir kitap, eliniz şakağınızda,
Ya da bir pergel, lambanının yanında, 
Geceliyor musunuz bilmem. 





Askerleriniz çocuklarınız mıdır?
Reisleri ve babaları mısınız onların?
İnanmak istiyorum ve kendimi savunuyorum
Beni ümitsizliğe düşüren şüpheden. 

Yolun üstünde, sırma takmışsınız hepiniz, 
Kurtuluşu düşünüyor musunuz?
-Genç adam, bana elini ver.
Bağıralım biraz: - Viv la Frans !

François Coppée
Çev. Sunar Yazıcıoğlu


 
Sevmek Gururu

Heyhat! rüyam havada uçuşuyor
Ve ümide artık iznim yok ;
Beni teselli etmelerini yasaklıyorum.
**
Bana acımayın, dostlarım .
İçimdeki acıyı seviyorum 
Ve onu, boyun eğen bir kalple kabulleniyorum.
**
Payıma yine en iyisi düştü,
Aşkım bana kaldı çünkü;
Bana acımayın ağladım diye .
**
Kış akşamlarında, lambalarınızda ,
Kükürt renkli kelebekler 
Yüreklerinin çarpması için ölürler .
**
Böylece aşkım, sanki bir uçuruma
Beni sürüklerse, gömülmeğe giderim ;
Eğer ondan zarar görüyorsam acımayın bana. 
**
Zira pişman olamam ,
Katlanılan işkencenin içinde
Acıdan, çok zevk alıyorsam.
**
 

Ve hayatımı oraya bırakmam gerekirse,
Bu, zayıf bağırtılardan ibaret kalmayacak.
Seviyorum! Seviyorum ve beni kıskansınlar istiyorum! 
**
Bu yüzden ölürsem eğer, bana acımanızı istemiyorum.

François Coppée
Çev. Sunar Yazıcıoğlu 
 
Mavi – Meryem


Boş yere, sizi belirten hoş bir kelime arıyorum,
Masum gençliğinizi ve günahsızlığınızı;
Sadeliği içinde toplayan bir kelime,
Sanımca hiçbiri uygun düşmüyor ve yetinmiyorum.

Çok hoş olanları var aklıma gelen yine de,
Çocuksu güzelliğinizi yansıtan şahane kelimeler;
Bu, övgülere layık antik Paros, bu kışın yağan kar, 
Ve âyin cipsi, ve fil dişi, ve zambak, ve kuğu, ve..

Ama yüz kelimeymiş gibi bir kelimede zor anlatılır,
Sizi gözlerimde çok etkileyici ve güzel kılan,
Bu içten incelik ve bu masum güzellik.

Şu isim size çok iyi yakışır ve sizi çağrıştırır,
Daha uygun düşen bir şey bulamazdım,
Meryem’in resmi ve göğün rengi.

François Coppée
Çev. Sunar Yazıcıoğlu
 
Çerkes savaş şarkısı
(Chant de guerre circassien)

İnce uzun atlarının üstünde
Volga’dan gelecekler sert yapılı Başkırlar.
Nisan ayı dolu mevsimidir, 
Mermiler onu kanıtlayacaklar.
***
Durdurdu erimesini karlar,
Yeni başaklarla yemyeşil tarlalar;
Tabancaları eyerlerde bırakalım,
Üzerinde kalsın atların altın koşumlar.
***
Kafkasların en yaşlı şefi
Tepiyor, yaşlıların gözü önünde
Çarın fermanı parşömenle
Telkâri kakma uzun tüfekleri.
***
Şaha kalkan atın olsun,
Astragan kürklerin altında,
En büyük kılıcını kuşansın,
Kaymakam kılıcıyla.
***
Bırakalım ambarları ve demirhaneleri.
Ecdadımızın tüfekleri
Çarpsın eski vadilerin yankılarına
Şen patırtılarıyla.
***
 

Ve sizler, onurlu eşleri, gösterin,
Sizin de sevdiklerinizi
Bâkir karlarından dağların
Bizim kadar kıskandığınızı.
***
Elveda, hanımlar, sizler dul kalacaksınız;
Gelin üzengileri tutun bize ;
Ve sonra, dua edeceğinize
Yeni kartuşlarımız eksik mi bakınız.
***
İp eğirmek, dikiş dikmek yerine,
Beyaz kefenini solgun ölülerin,
Barut için, Türk tüccarlara, 
Ruhunuzu ve canınızı verin.

François Copée
Çev. Sunar Yazıcıoğlu 
Bir mutluluk rüyası


Bir mutluluk rüyası sık sık bana eşlik eder,
Kıra bakan bir evimin bulunması bana yeter,
Çatıların yanında, uzayan banliyönün en ucunda, 
Köşesine çekilmiş bir işci gibi yaşardım orada.
Sanırım iyi bir kitap yapılabilir de ondan.
Tepelerin beyazlaşmış ufku kışın kırağıdan;
Yazın, büyük bir gök görünecek 
Ve ormandan mis gibi kokan bir hava esecek,
Nadir dostlarım, arada bir görmeye gelecek,
Onlar çok uzaktan, beni tanıyabilecek,
Penceremde oturup fülüt çaldığımda.

François Coppée 
Çev. Sunar Yazıcıoğlu 
Sokakta

Matemde iki küçük kız;
- Anne,- yani büyük olanı
Sofaya kadar geçiriyor ötekini,
İlkokula gitmekte olanını.
**
Kontrol ediyor sepetindeki,
Reçelli ekmek dilimlerini
Ve gözden geçiriyor 
Son yazdığı ödev defterini.
**
Soğuk bir sabah olduğu için
Muslukta su donuyordu,
Çocuğun okula girebilmesi için 
Uygun halde olması gerekiyordu.
**
Yaşlı olanı, küçük kızın büründüğü
Eskimiş siyah şalı aralıyor,
Bir mendil çıkarıyor, -Haydi sümkür, 
Diyerek onun burnuna tutuyor.

François Coppée (1842-1908)
Çev. Sunar Yazıcıoğlu
 
Genç bir marsilyalı hanıma


Paris, elbette, bir hârika;
Ama, eğer olsaydı onda 
Siyah inciden gözleriniz,
Olurdu küçük bir Marsilya.

François Copée (1842-1908)
Çev. Sunar Yazıcıoğlu
 
Kadının gözleri


Aden ilk güzelliğinde ışıl ışıl parlıyordu.

Havva, hâlâ güneşte gözleri kapalı,
Yeni yaratılmıştı, dinleniyordu
Çiçekli otların arasında, yanında uyuyan bir adam vardı;
Ve, gelecek kötülük için, Şeytan Cehennemde 
Düşünüyordu, hârika güzeldi Havva.
Yüzü çok saftı, saçlarının içinde boğulmuş,
Bükülmüş kolunun üstüne gevşekce dayanmış
Ve henüz tüylenmiş beyaz koltuk altını göstererek,
Minik dirseğinden gürbüz kalçasına dek,
Hayran bırakan bir hat, yumuşak engebelerle
İniyor ve sevimli ayaklarına kadar kayıyordu.
Yaratan yarattığıyla övünüyordu:
Gücünü, tabiatın eşsizliği ve güzelliğiyle, uyuyan kadını 
Güzelleştirmek için ona vermiş ve kendine tâbi kılmıştı.
Nefesinin daha güzel kokması için 
Ovanın zambaklarının üzerinden geçmekte olan 
Meltemden almıştı kokusunu; genç ve mağrur göğüslerini 
Titretmek için, denizlerin ritminden almıştı ahengini;
Uykudayken konuşuyordu ve tatlı mırıltısını 
Dalların altındaki kuşların cıvıltısından
Ve uzun akışkan, alev kırmızısı altın saçları
Güneşin ışınlarının parlaklığından almıştı;
Ve güllerden almıştı şahane teni.
 


Havva uyanıyordu ; kapalı göz kapaklarından
Son rüya kaçıyordu şimdi, siyah kelebek gibi, 
Ve bu kapanmış kirpiklerin altında bir ışın titreşiyordu.
O sırada, alevler içindeki çalılığın dip tarafında görünür şekilde
Tanrı kadının cazibelerine son bir defa, 
Ama en önemli olan şekli vermek istedi,
Ve gözlerine göğün tüm sonsuzluğunu verdi.

François Copée (1842-1908)
Çev. Sunar Yazıcıoğlu
 
 
Aimee d’Alton’a


Gözleri gök mavisi, omuzları mermer beyazı, 
Gülüşüne hayran olduğum, pagan günlerinin tanrıçası. 
Gel, altın renkli asma dalından tacının altındaki 
Parlayan alnına değdireyim dudaklarımı. 

Tepeye giden şu yeşil patikayı görüyor musun? 
Seni orada, ışıklı gök kubbenin altında kucaklayayım. 
Ve ilahi çevrende tembel tembel dalgalansın, 
Gümüş rengindeki parlaklığı ılık akşamın. 

Alfred de Musset 
Çev. Sunar Yazıcıoğlu 
1 Ocak


Çocuk, daha sonra size diyecekler ki 
büyük baban sizi çok severdi; 
bu dünyada elinden gelenin en iyisini yaptı, 
çok az sevindi, pek çok kıskananı oldu, 
sizin küçük olduğunuz, onun yaşlı olduğu zamanda. 
Çirkin söz söylemedi, ne de üzgün göründü, 
O sizi gül mevsiminde terk etti, öldü. 
İyicil bir ihtiyardı; büyük bombardımanın o amansız kışında, 
size, bin bir maskaralık yapan kuklalarla, 
bir yığın oyuncak ve oyuncak bebek almak için, 
silahlı insanlarla dolu içler acısı Paris’i geçti; 
Simdi siz, uzayıp giden ağaçların altında,
derin düşüncelere dalacaksınız, hatırasıyla. 


Victor Hugo, 
Çev. Sunar Yazıcıoğlu  
Bir Genç Kıza


"Niçin yakınıyorsun, güzel kız? 
Yoksa günlerin o ilk gençlik günlerin değil mi? " Litvanya halk şarkısı


Çocukluğun çok güzel olduğunu bilmezsiniz, 
Çocuk! Bizim ağrılı yaşımıza hiç imrenmeyin siz, 
Kah köle, kah isyankardır bizim kalbimiz, 
Çok defa göz yaşlarınızdan daha hüzünlü, gülüşümüz. 
*** 

Kaygısız yaşınız öyle tatlı ki biz unuturuz onu! 
O, göklerin geniş boşluğundan bir nefes gibi geçer, 
Terk ederken güçsüz düşen bir seda gibi, 
Denizlerin üstünde uçan bir yalı çapkını sanki. 
*** 

Ah! düşüncelerinizi olgunlaştırmakta hiç acele etmeyin! 
Sabahı da, baharı da değerlendirin; 
Birbirine bağlanmış çiçeklerdir her anınız, 
Onları yolup atmayın zamansız. 
*** 
 
Bırakın yıllar geçsin! kader izleyecek sizi; 
Gururun söyletmediği bu çaresiz ağrılardan, 
Acı veren zevklerden, iki yüzlü dostluklardan 
Pişman olan bizler gibi. 
*** 

Yine de gülün! Kaderin gücünü bilmeden; 
Barışın ve masumiyetin aynası o güzel alnınızı, 
Ruhunuzu açığa vuran ve cenneti yansıtan 
Gök mavisi gözlerinizi kederlendirmeden! Gülün! 

Victor Hugo 
Çev. Sunar Yazıcıoğlu
 

Kızım Adel’e

Yanımda uyuyordun, çok küçüktün, pembe ve taze, 
Bir küçük İsa gibi uyukluyordun beşiğinde;
Çok sakindi ve çok sevimliydi temiz uykun
Öyle ki işitmiyordun gölgede öten kuşu;
Ben ise, düşünceliydim, soluyordum tüm karamsar hoşluğunu 
Gizemli gökyüzünün.

Meleklerin uçuştuğunu hissediyordum başının üzerinde;
Uyumanı seyrediyordum kundağının bezi üstünde;
Yasemin ve karanfil yapraklarını serpiyordum sessizce;
Kapalı göz kapaklarına dikkatle bakıyor, dua ediyordum;
Gözlerimi göz yaşlarıyla ıslatıyordum, 
Bizi bekleyen şeyleri düşünüyorken, gece.

Bir gün uyuma sırası bana gelecek; 
Gölgeden yapılmış yatağım, kasvetli ve ürkünç olacak
Öyle ki hiç duymayacağım kuşun öttüğünü;
Ve gece siyah olacak; o zaman, ey sevimli güvercin,
Göz yaşları, dualar ve çiçeklerle, mezarıma geleceksin
Tıpkı benim, beşiğinde sana yaptığım gibi.

Victor Hugo
Çev. Sunar Yazıcıoğlu
 
Biz birikte oturuyorken

Biz birlikte oturuyorken
Bir zamanlar bizim tepede,
Su akar, çalılar titreşirken
Koruluğa deyen evde.

O on yaşındaydı, ben ise otuzumda;
Hiçbir şeye değişmezdi beni.
Ah! Derin ve yeşil ağaçların altında
Otun kokusu ne güzeldi!

İşimi hafif, göğümü mavi,
Kaderimi mutlu kılardı.
Ne zaman ki bana: Babacığım derdi
Tüm kalbim: Tanrım! diye haykırırdı.

Sayısız hayallerimin arasında,
Neşeli konuşmasını dinlerdim,
Gözlerinin ışığıyla 
Gölgede aydınlanırdı alnım.

Onda bir prenses edası vardı
Elinden tuttuğumda;
Durmadan çiçek arardı
Ve fakir arardı yolda.

Herkesin gözünden gizlerdi,
Çalarmış gibi verirdi.
Ah! giydiği küçük güzel elbiseyi
Hatırlıyorsunuz değil mi?

Akşam, mum ışığının yanında,
Küçük gürültülerle cıvıldardı,
O sırada pencerenin kızarmış camına
Gece kelebekleri çarpardı.

Melekler onda kendini yansıtırdı.
Mutluluğu ne de güzeldi!
Aslâ yalan söylemeyen bakışı
Gök göz bebeklerine verdi.

Ah! gördüğümde henüz çok gençti
Ne zamanki kaderimde belirdi!
Şafağımın çocuğu,
Sabahımın yıldızı oldu!

Ay ışıklı ve duru,
Gökte parlardı güzel aylarda,
Nasıl giderdik ovaya doğru!
Nasıl koşardık ormanda!

Sonra, yalnız kalmış ışığa doğru
Karanlık evi yıldıza boğardık,
Vadiden geri eve gelinirdi,
Eski duvarın köşesinden dönerdik;

Gelirdik, kalplerimiz coşkuyla dolu, 
Göğün ihtişamından bahsederdim.
Arının bal yaptığı gibi
Genç ruhuna şekil verirdim.
 


Saf düşünceli tatlı melek,
Dünyaya gelirken neşeliydi...
Bütün her şey gelip geçti
Gölge gibi, rüzgâr gibi!

Villequier, 4 eylül 1844

Victor Hugo
Çev. Sunar Yazıcıoğlu
 
Yarın, şafaktan...

Yarın, köyün beyazlaştığı saatte, şafaktan,
Görüyorsun, beni beklediğini biliyorum, gideceğim. 
Ormandan gideceğim, dağdan gideceğim.
Uzun zaman senden uzak kalamam.

Gözlerimi düşüncelerime dikip yürüyeceğim,
Dışardaki hiçbir şeyi görmeden, hiçbir gürültüyü duymadan,
Sırtım bükük, elim göğsümde bağlanmış, kimsesiz, tanınmayan,
Gündüzün benim için gece olacağı, üzgün biri olacağım.

Ne akşamın düşen altın rengine bakacağım,
Ne uzakta Harfleur’e doğru inen yelkenlilere,
Varınca, çiçekli bir çalı fundası mezarının üstüne 
Ve yeşil bir çoban püskülü demeti bırakacağım.

Victor Hugo
Çev. Sunar Yazıcıoğlu
 
Kızıma

Çocuğum, görüyorsun, boyun eğiyorum.
Benim gibi yap: Dünyadan uzak yaşa;
Mutlu mu? Hayır; galip mi? Aslâ.
-Başkaldırma !- 

İyi ve uysal ol, başın saygıyla kalksın.
Gün, alevini nasıl veriyorsa göklere,
Çocuğum, ruhunu bırak sen de
Gözlerinin maviliklerine!

Hiçbi şey mutlu değildir ve hiçbir şey galip değil.
Saat herkes için, tamamlanmamış;
Saat bir gölgedir, çocuk ve hayatımız 
Ondan yapılmış.

Evet, bütün insanlar kaderlerinden bıkmış.
Mutlu olmak için, herkese, - hırçındır hayat!-
Her şey eksik. Her şey, yani
Az bir şey, heyhat!.

Bu az şey şudur, kendince,
Herbiri onu arar ve arzu eder evrende:
Bir isim, biraz altın, bir bakış, bir kelime,
Bir gülümseme!

Sevinç, aşksız yaşayan büyük kırallarda bulunmaz;
Su damlası sınırsız çöllerde olmaz.
İnsan bir kuyudur, eksiklik her zaman 
Ortadan kalkmaz.

Bizim yücelttiğimiz düşünürlere bak,
Yazgısı bize hakim olan kahramanlara ,
Karanlık ufkumuz o isimlerle hep
Aydınlanmakta!

Bir meşale gibi, sayısız ışınlarıyla, 
Gözümüzü kamaştırdıktan sonra, 
Onlar bir parça gölge aramaya gittiler 
Mezarda .

Sıkıntılarımızı ve acılarımızı bilen gök,
Boş ve çınlayan günlerimize acıyor.
Her sabah, gün ağarmalarımızı
Gözyaşlarıyla yıkıyor.

Tanrı bizi, her adımımızda, aydınlatır, 
Üzerinde durduğu ve üzerinde durduğumuz;
Öteki dünyanın kendi kanunu vardır,
Ve bizim kanunlarımız !

Bu kutsal kanuna uymak gerek.
İşte şu, her ruh ulaşabilir ona :
Hiçbir şeyden nefret etmemek, herşeyi sevmek,
Her şeyden şikayet etmek ya da !

Victor Hugo
Çev. Sunar Yazıcıoğlu
 



Neyi Seversiniz?

Simsiyah kaş altında siyah gözü severim,
Beyaz alnın üstünde siyah saçı severim:
Sizin de uzun simsiyah saçlarınız var
Beyaz alnın üstünde; Ve Oltu taşı ancak
Gözleriniz kadar siyahtır.

Özensizce konulmuş bir divanın üstüne;
Zarafetle eğilen bir vücudu severim;
Biliyor musunuz, ne kadar zarafetle 
Eğiliyorsunuz bir divanın üstüne,
Arzu dolu ve yorgun!

Ve sonra, orada, tembelce, yakınan siz,
Gözünüz yarı kapalı, heyecanlı kalbiniz 
İç çekiyorsunuz...Ben bir tembeli severim,
Uzun bir iç çekişi, yorgun sesi, 
Ateşli bir bakışı severim.

Sevinç karışımı hayal ve tatlı rehavet
Bulmayı severim:
Sizdeki bu kederler, bu sevinç,
Bir ipek fuların altında çarpan bu göğüs,
Bu üzgün ve alaycı gülümseme de neden?...
 
Bazen bir sözcük, bir düş, bir düşünce,
Yüzünüzdeki solgunluğu silip atıyor:
Çok kere bir düş, bir sözcük, bir düşünce,
Yavaş yavaş silinmiş bir solgunluk,
Kalbimi çarptırıyor. 

Bir maymun iştahlılık, kararsız bir fikir sizinki,
Benden uzakta bir kuş gibi uçuyorsunuz.
Bir maymun iştahlılığı, kararsız bir fikri,
Sizin oturmuş olduğunuz yeri severim,
Ve oturmaya gittiğiniz yeri...

Bir melek... sizin kadar güzel bir melek,
Konuşması sizinki kadar tatlı...
Aynı zamanda gülen...Ve sizin isminizle
İsmi aynı olan...Evet, işte benim sevdiğim,
Bütün sevdiklerim!...- Peki siz?


Charles Dovalle 
Çev. Sunar Yazıcıoğlu 
Birlikte Uyuyacağız Seninle

Sabah, akşam, gece, öğlen üzeri
İster pazar olsun, ister pazartesi
Cennetteki, Cehennemdeki
Aşklar benzer birbirine
Dün sana dediğim gibi
Birlikte uyuyacağız seninle

İster yarın ister dün 
Senden başka yok çözüm
Kalbimi ellerine koydum
Beraber gidiyorlar kalbinle
Önceden olduğu gibi her gün ;
Birlikte uyuyacağız seninle

Aşkımız devam edecek
Gökyüzü bizi örtecek
Kollarım seni saracak
Titretecek beni sevdiğim ölçüde,
İstediğin kadar uzun sürecek
Birlikte uyuyacağız seninle.

Louis Aragon
Çev. Sunar Yazıcıoğlu
 
Küçük kedim

 


 

Ölüm gelecek ve gözlerini alacak

Ölüm gelecek ve gözlerini alacak-
sabahtan akşama, uykusuz,
sağır, eski bir iç acısı ya da
akıl almaz bir kötülük gibi 
bize eşlik eden bu ölüm. 
Boş bir söz olacak gözlerin, 
suçlanan bir çığlık, bir sessizlik.

Böylece onları her sabah görüyorsun 
tek başına aynaya eğildiğinde.
Ey aziz ümit, yine biz biliyoruz ki 
o gün sen yaşamsın ve hiçsin. 
Ölüm herkes için bir bakıştır.
Ölüm gelecek ve gözlerini alacak.
Bu bir kusuru durdurmak gibi,
ölmüş bir yüzün aynada 
tekrar göründüğünü görmek, 
kapalı bir dudağı dinlemek gibi.
Çukura ineceğiz, dilsiz olarak.

Cesare Pavese, 
İtalyancadan çev. Sunar Yazıcıoğlu 
İspanya Meydanından geçeceğim

Gök pırıl pırıl olacak.
Çam ve taş tepelerine
sokaklar açılacak.
Sokakların gürültüsü
bu sakin havayı değiştirmeyecek
Sulanmış rengarenk çiçekler 
çeşmelere göz kırpacaklar
sevinçli kadınlar gibi.
Merdivenler, teraslar
ve kırlangıçlar
güneşte şarkı söyleyecekler.
Bu yol açılacak,
taşlar şarkı söyleyecek,
tir tir titreyen kalp
çeşmelerin suyu gibi çarpacak-
Sende yükselen
bu ses olacak.
Pencereler, taşların 
ve sabah havasının 
hoş kokusunu tanıyacak.
Bir kapı açılacak.
Sokakların gürültüsü
afallamış aydınlıkta
kalbin gürültüsü olacak.
Sen orada olacaksın- sakin ve pırıl pırıl.

Cesare Pavese, İtalyancadan Çev. Sunar Yazıcıoğlu 
Sabah yıldızı

Yalnız adam uyandığında deniz hâlâ alaca karanlık, 
yıldızlar titreşiyor. Bir ılık nefes 
denizin yatağının bulunduğu, kıyıdan yükseliyor
ve esintiyi hafifletiyor. Bu şimdi oraya hiçbir şeyin
ulaşamayacağı saat. Pipo ise dişlerin arasından, 
sönmüş olarak sarkıyor. Vakit gece, su rahatça çalkalanıyor.
Yalnız adam az önce büyük bir dal ateşi yaktı
ve kızaran toprağa bakıyor. Çok geçmeden deniz de
ateş gibi olacak, parıl parıl.
Bir günün şafağında hiçbir şeyin olmayacağından
daha acı bir şey yoktur. İşe yaramamazlıktan 
daha acı bir şey yok. Gökten, şafağa yakalanan,
yeşilimsi yorgun bir yıldız sarkıyor.
Denizi hâlâ alaca karanlık görüyor, ateşin lekesini ve yanındaki, 
birşeyler yapmak için, ısınan adamı;
görüyor, sonra bir kar yatağının bulunduğu karanlık 
tepelerin arasında uykuya dalıyor. Yavaş geçen saat
artık bir şey beklemeyenler için acımasızdır.
Güneşin denizden görünmesi 
ve uzun günün başlaması üzüntü müdür?
Ilık şafak yarın dönecek, berrak ışıkla,
dünkü gibi olacak, asla bir şey gelmeyecek.
Yalnız adam sadece uyumak istiyor.
Son yıldız gökte sönünce, adam 
yavaşca piposunu dolduruyor ve yakıyor.

Cesare Pavese 
İtalyancadan çev. Sunar Yazıcıoğlu 
 
Deniz esintisi

Vücut üzgün, heyhat! Bütün kitapları okudum.
Kaçmak! Oralara kaçmak! Kuşların alışılmadık dalgayla 
gök arasında  kendinden geçtiğini hissediyorum!
Hiçbir şey, ne gözlerde yankı bulan eski bahçeler, 
Bu kalbin denizde sırılsıklam olmasını,
Ey geceler! Ne lambamın, beyazlığın 
Savunduğu boş kâğıdın üzerine düşen ışığı ve ne de 
Çocuğunu emziren genç kadın engelleyemez bu yolculuğu.
Gideceğim! Buharlı gemi, direğini sallayarak, 
Yabancıl bir tabiata doğru demir alacak!
Bir üzüntü, dayanılmaz ümitlerden sıkılmış,
Yine mendillerin görkemli vedaına kanıyor!
Ve, belki, fırtınayı davet eden direkler,
Deniz kazasında rüzğarın eğdiği direkler onlar.
Kaybolacaklar, direksiz, direksiz, ne de mümbit adacıklar...
Ey kalbim, tayfaların şarkısını dinle, bak ne diyorlar!

Stéphane Mallarmé, 
Çev. Sunar Yazıcıoğlu 

Politika


Sainte-Pélagie’de,
Bu geniş saltanatta,
Hayalci, düşünceli,
Tutsak yaşıyorum.

Bir tek ot bile bitmiyor
Bir tutam yosun da yok
Kafes duvarlar boyunca
Yeni biçilmiş.

Uzayı yaran kuş...
Ve sen, meltem, geçerken,
Dar ufkunun üstünden
Hapishanenin.

Görkemli uçuşunuzda,
Bana birkaç ot getirin,
Birkaç başak, oynatan
Başını rüzgârda! 
 

Ayaklarımda dönsün
Bir sonbahar yaprağı
Yüz renge boyanmış,
Çiçekler gibi!

Üzgün ruhum
Bilsin ki yine mevcut
Bir doğa ve bir Tanrı
Buradan dışarda.


Gérard de Nerval
Çev. Sunar Yazıcıoğlu
 
İspanya

Ortaçağ İspanyası, benim tatlı ülkem, 
Senin mavi göğünden,
Dağlarından, şehirlerinden, 
Tükenmez baharından hiç vaz geçemem?

Bizi kendimizden geçiren temiz havan,
Gündüzlerinden daha güzel gecelerin 
Cennetini terkedecek olsa Tanrı’nın 
Yaşamak isteyeceği yerlerin.

Bir zamanlar hükümran olan Arabistan,
Terkederken ülkeni
Doğunun tacını alnına bıraktı,
Kraliçe olduğun için, senin!

Bir yankı hâlâ tekrarlamakta
Büyülü kıyılarında
Eski nakaratını, Magrib’in:
Şerefin, aşkın ve özgürlüğün!

Gérard de Nerval
Çev. Sunar Yazıcıoğlu 
Lüksemburg parkında bir yürüyüş, 

Bir genç kız geçiverdi, 
Kuş gibi çevik ve canlı
Elinde ışık saçan çiçeği
Ağzında yeni bir şarkı.

Dünyada birdir belki,
Kalbi kalbimle anlaşan.
Bakışıyla aydınlattı kalbimi
Uykulu gecemden kalan.

Güzel koku, gençkız, uyuşma...
Ama hayır,- gençliğim bitti...
Beni aydınlatan tatlı ışık, elveda,-
Mutluluk geçiyordu,-Mutluluk kaçıp gitti!

Gérard de Nerval (1808-1855)
Çev. Sunar Yazıcıoğlu 
Büyükanne

Büyükannem öleli üç yıl oldu. 
Hayırsever kadındı, - onu defnederken,
Çok gerçek ve çok acı bir üzüntüyle.
Dostlar, akrabalar, herkes ağladı.

Yalnız ben bir öte bir beri geziniyordum
Kederden, çok şaşkın vaziyette; 
Tabutuna yakındım - biri beni azarladı;
Ona gözyaşı dökmedim ve bağırmadım diye.

Gürültü, hüzün çok çabuk geçti:
Üç yıldan bu yana öteki heyecanlar da,
İyilikler, şikâyetler,- değişiklikler -
Anısı duvarlardan bir bir silindi.

Bir ben onu düşünürüm, ve sık sık ağlarım;
Üç yıldan beri, zamandan güç alarak,
Bir ağacın kabuğuna oyulmuş bir isim gibi,
Çok önceden gömüldü hatırası da!

Gérard de Nerval
Çev. Sunar Yazıcıoğlu 

Öpücük I

Normandiyalı ayağınızın 
Bir kuş gibi çırpınıp koşuştuğu 
Geniş apartman dairenizde
Çok küçük değil misiniz?

Gülümsediğin gölgede
Serbest duruşlu endamınız
Pek minyon değil mi,
Sizin, Paris’e özgü parisliliğiniz?

Size ait değil mi, olması gerektiği gibi 
Aşırı gönül dolu, çıplak 
İnsanı hayran bırakan, Fransız vücudunuz, 
Samimi kadın kalbiniz?

Kibirli olan size ait deyiller mi, 
Uyuyan gecenin altındaki 
Sessiz ve beyaz karlar gibi
Kuzeyin ihtişamı göğüsleriniz?

Kin gütmeyen size göre, hoş değil mi 
Çan gürültülerinden ürperen, 
Avrupalı kadın karnınız, 
Evet avrupalı karnınız;





Dünyaya benzer değil mi, 
Havayla çevrilmiş bir küre gibi, 
Dağ gibi ve deniz gibi 
Sizin yuvarlak kalçalarınız?

Tuz gibi tertemiz saadetin hırıltısı 
Sonsuz değil mi, senin 
Yıldızlar arası rahminde
Evrensel öpücüğünün altında?

Beni yaşatan inançla,
Güzel kokunda ve ışığında, 
Sarhoş gönlüm girmiyor mu
Doğrudan, kalbinin tam ortasına. 

Germain Nouveau 
Çev. Sunar Yazıcıoğlu  
Öpücük II

Alev alev yanan bir şehir gibi 
Bütün kalbim yanıyor, tutuşuyor,
Rüzgâr kor olmasını sonlandırıyor,
Susadım, ah! Bir öpücüğe susadım diyor.

Aşkımızın az önce konduğu
Ağzın ve dudakların öpüşmesi,
Büyük zevk ve heyecan dolu,
Susadım, ah! Bir öpücüğe susadım doğrusu!

Aslâ bir erkeğin bitiremiyeceği,
Çoğalan öpücük, ey sen,
Bütün varlığımın adını söylediği,
Susadım, evet, bir öpücüğe susadım ben!

Tatlı meyve, dudağı şenlendiren, 
Güzel meyve, ezilmekle alay eden,
Reddetsin ya da kendini versin,
Bu öpücük için yaşamak isterim ben.

Aşk öpücüğü, kıracak kadar kalpte çarpan, 
Dediği dedik ve çın çın çınlayan, 
Kabul etsin ya da etmesin, 
Bu öpücükten ölmek istiyorum ben.


Germain Nouveau
Çev. Sunar Yazıcıoğlu 
Kardeşlik


Kardeş, ey rüzgârın ortasında şarkı söyleyen güzel dilenci,
Sev kendini, gökyüzünün rüzgârı sevdiği gibi.

Kardeş, keseklere sürerken öküzleri, 
Kendini sev, tarlalarda toprak nasıl severse yeri.

Kardeş, altın sarısı üzümlerin kanıyla şarap yapan; sev kendini,
Bağ kütüğünün sevdiği gibi altın salkımı üzümlerini, 

Kardeş, ekmek yapan, ekmeğin kızarmış kabuğunu ve ekmeğin içini,
Sev kendini, fırının sevdiği gibi ekmeğin kabuğunu ve ekmek içini.

Kardeş, elbise yapan, keyifle dokuyan çuhayı,
Sev kendini, sen dokurken yün nasıl seviyorsa çuhayı.

Kardeş, gemisi dalgaların yeşil maviliğini yaran, sev kendini,
Denizde büyük dalgaların dalgaları sevdiği gibi.

Kardeş, ud çalan, seslerin şen çöpçatanı,
Kendini sev, nasıl seziyorsak, seslerin telleri hayran bırakığını.

Ama Tanrı’ya göre, kardeşin o, bil kendin gibi sevmesini,
Ne olursa olsun, tıpkı senin gibi olsun, sev kardeşini.

Germain Nouveau.
Çev. Sunar Yazıcıoğlu  
Lübnanlı hanımlar


Saçlarınızı saklıyorsunuz, bu uygunsuz kılları,
Kaşlarınızı saklıyorsunuz, gözlerin üstündeki bıyıkları,
Ve gözlerinizi saklıyorsunuz, bu üzgün küreleri,
Sadist bir görüntünün kaldığı gölge dolu aynaları.

Derin bir çukur gibi bastırılmış kulak kenarı, dudakların
İşareti, onların yakut rengi yarası, yanağın 
Gamzeleri, ucu pembe neşeli bir dil saklıyorsunuz, 
Sakladığınız bir şey de benzeri olmayan burnunuz! 

Sizi eviniz gibi koruyor çarşafınız
Ve bir hapisane gibi sizi koruyan eviniz;
Sizi anlıyorum: Aşk çok büyük ortamı sever.

Kardeş, senin istediğin kadın bu olmalı: 
Tamamiyle edepli, bütünüyle müstehcen,
Saçlarının ucunda ayağının tabanı?

Germain Nouveau
Çev. Sunar Yazıcıoğlu 
Hatıra

Çocuklukluğumda, derenin yanında 
Büyük bir incir ağacı vardı; 
Ona sırlarımı söylerdim 
Havadan, rüzğârdan, kuşlardan sözederdim. 


Dallarının altında saklardı; 
Oyunlarımı, rüyalarımı, saflığımı, 
Kaygısızlığımı ve genç yaşımı 
Kalbimin tüm sırlarını. 


Onun yanında, uysal ve uslu, 
Uzun saatler geçerdi; 
Gece olurdu, tatlı ve sakin, 
Uzaklarda bülbül öterdi... 

Isabelle Callis-Sabot 
Çev. Sunar Yazıcıoğlu
 
Kasım



Güzel renklerinden sıyrılıyor orman, 
Sabahın soğuğunda birkaç rüya takılıp kalmış,
Sonbahar tükeniyor ve yaklaşıyor kış,
Çok büyük bitkinlikle akıyor zaman...

Hayat uzun uykuya sanki razı oluyor,
Ufkun çekinerek alevlendiği sırada;
Kırağıdan atkılarla ve sisten mantolarla
Çıplak kalmış ağaçlar çepeçevre sarınıyor.

Gece sessizce dağılıyor,
Zaman geçtikçe üzüntü büyüyor;
Tabiatı bozan kasım ayı orada duruyor
Ve kötümser bir usanca neden oluyor.

Isabelle Callis-Sabot
Çev. Sunar Yazıcıoğlu 
 
Rüzgârın üzüntüsü

Ah eden o rüzgâra ne olacak cevabın,
Olanların acısını sana diyen rüzgâra,
Zambakların, leylakların, güllerin ölümünü,
Bal mumunda donan o arı sürüsünü;
Ah eden o rüzgâra ne olacak cevabın?

O diyor ki yönetmekten yorgunum, üzgünüm ben,
Acı çeken hepsinin inlemesinden,
Çukura düşenle hep karşı karşıya geldim,
Hayatın son bulduğu bir yerlere girenle;
Ah eden o rüzgâra ne olacak cevabın,

Bir kalp yetebilir diye cevap verecek misin.
Neşe içinde şarkı söyleyen birinin kalbi
Onu uzun yolunda teselli etmek için
Kışın kıvrandırdığı o sonsuz tarlalarda;
Ah eden o rüzgâra ne olacak cevabın?

Nerede bulacaksın, arzu eden bu kalbi 
Bu sakin bayramda olduğu gibi kalmayı,
Bu kalp gizli acıdan nasibini almamalı,
Ona o, ne balsam ve ne de mür olmalı;
Ah eden o rüzgâra ne olacak cevabın?

Bu senin kalbin mi, ve sana demek mi lazım
Kapalı dudaklarının üstünden rüzgârın alabileceğini
Olaylarınkinden daha büyük bir üzüntüyü,
Bakışlarındaki, pek büyük bir ıstırabı;
Ah eden o rüzgâra ne olacak cevabın?

O zaman sevimli gülüşünle cevap ver ona
Ağır zahmet taşımak istemiyorsa
Geniş hükümranlığında topladığından fazla
Dolaşmasın, bir insanın yanında 
Ah eden o rüzgâra ne olacak cevabın?

Auguste Angellier, 
Çev. Sunar Yazıcıoğlu 
Kışın sessizliği

Ufkunda kış, engin, tekdüze ve boştu,
Gök maviydi, hava sakin, berrak ve hoştu;
Kar yerde ve ağaçların üstünde ışıldıyordu,
Sonu gelmeyen kristaller halinde; az önce
Çekiç darbeleriyle kırılan mermerden daha beyazdı;
Hiçbir çığlık, rüzğar, dal budak, ne de su gürültüsü vardı.

Sonsuz bir sessizlik boşluğu doldurmuştu;
Her şeye ara verilmişti; yaşanılan ve olup biten her şeye,
Kımıldayan, şarkı söyleyen, ürperen, endişelenen, arzu duyan,
Mermer tozunun damarlarda hareketleri gibi,
Son dinlenme için bir yere saptanmış gibi,
Yok olmaz ve parlak bir kristal içinde sanki,

Ama her şey çok güzeldi! Hayatın alçaklıkları,
Ve asla doyumsamadığı acıları,
Hayatın iğrenç kovalama ve dehşet oyunu,
Dünyayı saran dövüşü, kavgalı söylentileri,
Tüm kötü çabalar durmuş gibiydi,
Sonsuzluk gibi görünen saf ve soğuk göğün altında.

Bu karların ve kırağının güçlü uykusunda,
Üzüntü yüklü kalbim, yaşadığından şaşkın; 
Bu kaygısız barış uysallık gibi görünüyordu;
Dünya, ona daha fazla yıkım hissettiriyordu,
Zira tek o çırpınıyor, ıstırabı o düşünüyordu,
Kâinatı kuşatan ve övüngen kefen içinde.


Kalbim cinayet ve ıstırabın, varoluşun karanlık 
Nehrinin renkleri olduğunu düşünerek,
Şöyle diyor : « Tekbaşına beyaz Ölüm saf ve sakindir!
Kâinatın günlerini ve anlarını aşıran o
Her zaman acınacak kraliçe mi olacak?
İlkbaharların bu iç daraltması, ne vakit son bulacak? »

Ama, bir tepenin solgun alnının üst tarafında,
Çok soğuk ve billur gibi havanın aydınlığında
Gözyaşları doğamazken kuruluğunda,
Bir kehanet ve bir vaat gibi yükselerek,
Artan parlaklığıyla göğü kaplayan,
Ayın büyük, donmuş yuvarlağı belirdi birden!

Auguste Angellier 
Çev. Sunar Yazıcıoğlu 
 
Denize bakan balkon

Evim, gri denizin kenarında kurulu;
Dalgıç kuşları, fırtına kuşları ve beyaz martılar
Meltemin içinde, demirden okları zır zır zırıldayan
Fırıldakların arasında, uçuşlarını yarıda bırakıyorlar;
**
Deniz tarafında, likenler evi örtüyor;
Kara tarafında, duvar sarmaşığı onu kaplıyor;
Kapımdan doyumsuz ve süssüz bir fundalık görünüyor;
Ama, pencerem büyük dalgaların üzerine açılıyor.
**
Bazen kısa bir an, dolmenlerin serpiştirildiği, haç dikili tepelerin 
Hâkim olduğu, uçsuz bucaksız misk otlarının ve çalılıkların 
Arasındaki bir alana baktığımda, şuraya buraya dağılmış 
Meşe koruluğunun kümelendiğini görüyorum. 
**
Bir an sessiz denizin, kayalıklar arasında 
Şiddetli gürültüsünü ertelediği hafif sisli günlerde, 
Görünmeyen bir köyden bana kadar ulaşan 
Çanların zayıf sesini dinliyorum.
**
Uzun günler ve hemen hemen bütün gece, balkona 
Yaslanıyor, oradan denizin çalkalanmasını görürüyorum,
Hantal bulutların ya da hafif parlaklıkların altında,
Onun durmak bilmeyen dalgalanması sürüp gidiyor.
**
Rüzgârların, kabaran dalgalara karşı çetin kavgasını,
Dalgaların yükselmesini, eğilmesini ve yeniden ışıldamasını,
Gümüş renginin çözüldüğü soluk yeşil akıntıları,
Ve ateş rengi dalgalarla oynaşan, gri dalgaları görüyorum; 
**
Kesintisiz ve derin bir müzik dinliyorum,
Kumsalda sürünen ve ölen yavaş iç çekişleri,
Yalıyarların çarpınca havaya kaldırdığı öfkeyi,
Ve denizin dünyayı kuşatan sevincini. 
**
Ve bilhassa, ufukta, halatlarıyla göğü çizerek geçen 
Yelkenlileri seyrediyorum, yelkenliler siz,
Uzak yolculuklarınızdan mı dönüyorsunuz? 
Başka yıldızların serpildiği göklere doğru mu yol alıyorsunuz?
**
Kalbim ufkun can çekiştiği sisin içinde yaşıyor,
Ve, hep ıssız balkona dayanıyorum,
Zira bir gemide giden beklediğim o kişi,
Hiç bir zaman karadan dönmeyecek, biliyorum.

Augusta Angellier
Çev. Sunar Yazıcıoğlu 
Boyun eğmek


Can sıkıcı bir vedanın ardından seni rüyamda gördüm:
Zor ve görkemli koyaklarda yürüyordun
Üzerinde buzullardan ya da Atlantik’deki dalgalardan 
Daha çok gök mavisi, kadife elbise vardı.

Parlayan doğuya doğru ilk ateş fışkırdığında;
Acımasız korkunç gözlü altın bir ejderha
O doğan güneşi senin boynuna kopçalıyordu, ama yumuşak 
Bir itiraz gök mavisi ve utangaç gözlerinden aşağı indi;

Arkanda lacivert taşından bir deniz ışıyordu
Onun kat kat dalgaları çok parlak mavimsi pırıl pırıl 
Büyük bir göğe doğru bir kilise avlusu gibi yükseliyordu.

Ellerinde henüz koparılmış unutma beni çiçekleri tutuyordun,
Bu çiçekleri bir kelime söylemeden bana uzattın,
Ben de gözyaşlarımı saklamak için alnımı içine gömdüm.

Auguste Angellier
Çev. Sunar Yazıcıoğlu 
Hayaller

Bazen gözlerinizin bana
Hüzünle baktığını hayal ediyordum,
Sakin iri mavi gözleriniz bana 
Bazen sevgiyle bakıyordu;
**
Üstünde sesin duraksadığı 
Ve altında kıpraşan itiraftan 
Hayrete düşüp kalan bu kelimeleri 
Dinlediğinizi hayal ediyordum.
**
Ellerimin içine narin elleriniz
Biçilmiş iki çiçek gibi düşüyordu,
Ve yollarda adımlarımız, 
Birbirine yakın izler çiziyordu.
**
Sarhoşlukta ne de ateşim olduğunda,
Bu mutluluğa kavuşmamı, ağzımın 
Hafifçe dudaklarınıza dokunmasını, 
Hayal etmeye cesaret edemedim.
**
Bazen gözlerinizin bana 
Sevgiyle baktığını hayal ettim,
Sakin iri mavi gözleriniz bana 
Üzgün üzgün bakıyordu.

Auguste Angellier
Çev. Sunar Yazıcıoğlu 
Kumsalda Alacakaranlık

Deniz, bu akşam, suskun,
Ağır, pürüzsüz, yorgun, 
Hareketsiz, çarşaf gibi; 
Ve, şimdiden gökyüzü kararmış.

Kocaman bir yağmur bulutu sâkin.
Günün sonunun bittiği, 
Gri ve kırmızı bir zeminde uyumakta olan
Ufuk bir sisle kaplı;

Bir yıldızın parlaması hariç, ne gökyüzünde, 
Ne de denizin üstünde, hiçbir şey kımıldamıyor.
Yalnız uçsuz bucaksız genişlikte
Suskun bir kumsal görülüyor.

Matem elbisesi giyinmiş, bir kadın,
Heykel gibi sessiz,
Bir kayanın üstüne oturmuş, hayal kuruyor.
Alnı tülün altından sarkıyor;

Elleri dizlerinin üstünde çapraz;
Ellerinde bir dal tutuyor,
Ve siyah pilili elbisesi
Bronzlaşmış sulara deyecek kadar iniyor.
 
Kıyıdan yukarı yükselen gece,
Karanlık yas tülleriyle onu örtüyor;
Çok geçmeden hareketsiz görüntüsünden geriye, 
Bir yıldıza deyer gibi görünen
Sadece yüzü kalıyor.

Sonra yüz siliniyor; ve hiçbir şey 
Biriken hüznü artık meydana çıkarmıyor, 
Son anda o yabancı ve mükemmel endamını
Alacakaranlığın insanı andıran varlığı
Ortadan kaldırıyor.

Auguste Angellier
Çev. Sunar Yazıcıoğlu 
Leylek

Beyaz leylek mavi gökte güçlü kanadıyla 
Havaya sert vuruşlar indirirerekten, 
Pembe ayakları aşağı sarkmış, boynu ileride,
Uçuyor altın sarısı, gök mavisi, sıcak, iklimlere.

Hayaline kavuşmuş olduğu için, 
Yıldırımlardan sarhoş havada kanat çırpıyor, 
Sonu gelmeyen ovanın çiçeklerin, ormanların, 
Vadilerin, denizin uzun akışının farkına bile varmıyor;

Tarlalar ve tepeler, ufuktan görünüyorlar,
En ufak bir kaçışta âniden kayboluyorlar;
Büyük şehirlerse bir uçurumun dibinde sanki,
Yalnız o an var, bir hamlede geride kalıyorlar;

Bir günde, bir ülkenin sınırlarını aşar;
Yarıp geçtiği ya da arkasında kalan rüzgârda,
Güçlü arzusu, yorulmayacak şekilde, onu her zaman 
Kendinden geçmiş olarak güneşli göklere atar.

Ama birden olağan üstü bakışı, 
Bir kayanın yarığında, bir eğrelti otu yanında,
Bir engerek yılanının usulca sürünerek kaydığınını görür;
Kararlı uçuşu bir anda alçalıverir.

Düşüşü durur ve tekrar havalanır,
Ürperten bir görüntüyle yılanı kaldırır,
Şafak rengindeki gagasının içinde, sakat bırakır,
O sırada yılan siyah kıvrımında düğümlenir ve kıvranır.

İşte o zaman hep parlak güneşi, 
Kutsal suların yakınlarındaki uzun konaklama yerlerini,
Ya da ışıklı akşamlarda parlak dalgaların sel gibi aktığı, 
Kubbeleri yaldızlı minarelerin üstünü düşünür,

Rüzgârsız yükseklikte gidişini sürdürür, sevinçlidir,
Böylece sonu gelmeyen topraklar yine uzakta kalır,
Muhteşem uçuşunda, teleklerinin siyah kıvrımı
Gökyüzünde parlak beyazlığını göze çarptırır.

Auguste Angellier
Çev. Sunar Yazıcıoığlu 


Yalnız geldim

Ve işte yalnız geldim vadimizi görmeye;
Vadi ıssız, vadi sessiz, mevsim kış.
Korular sanki üzgün, yapraklarından sıyrılmış!
Tepeciklerin başı kaybolmuş, sisin içinde;

Tek tük az bir yeşil çimen var bayırlarda;
Canlı dalgaları olan küçük çay donmuş;
Şelale bir buz kitlesi gibi yığılmış
Kırağıyla kaplı tahta köprünün altında;

Kuşlar çömelmişler; Sadece, değirmenin yanına 
Akan su bulmaya gelen bir yalıçapkını havalanıyor; 
Kargalar soğuk göğü bir uçtan bir uca aşıyor.

Hiç gürültü yok uzaklaşmış bir avcının tüfeğinden başka;
Akşam daha şimdiden acı hüznüyle, 
Pek dar görünen boş bir manzarayı sarıyor bütün gücüyle.

Aguste Angellier (1848-1911)
Çev. Sunar Yazıcıoğlu 


Matem


Dalgaların içine düşmüş güneşin ışıkları; 
Denizin üzerine bastıran ağır gri bulutlardan bir çubuk, 
Ufka uzanıyor ve yavaşca soluk ve yeşil 
Bir yansımanın yitip gittiği göğü kaplıyor.
Sert bir rüzgâr kalkıyor, kışın şiddetli fırtınaları 
Ve soğuklarıyla hazırlandığını haber veriyor.
Sert bir çalkantı demir rengi almış, 
Dikelen ve şaşırıp kalan bir dalganın beyazlaşması hariç.
Soğuk gecenin düştüğü sonsuz yüzeyde, tek başına, şaşkın,
Kaybolmuş, bir yaban ördeği yalpalanıyor; 
Bazen kanat çırparak, bükülmez boynunu sanki uzakları 
Görmek içinmiş gibi kaldırıyor, sonra tedirgin bir şekilde yüzüyor, 
Ya da dalıyor ve dikelmek için tekrar görünüyor; 
Kendininkiler onu unutmuşlar; deniz renksizleşiyor.

Auguste Angellier (1848-1911)
Çev. Sunar Yazıcıoğlu 



Gözlerin okşaması


Gözlerin okşaması en hayran bırakandır;
Onlar ruhu varlığın sınırına götürür,
Sözle anlatılamayan sırları ele verir,
Kalbin derinlikleri yalnız onda görülür.

Yanında kaba kalır en temiz öpücükler;
Daha güçlüdür dili bütün sözlerden;
Onun gibi açıklanamaz bütün ölümsüz şeyler 
Hoppa benliğimizde bazen beliren. 

Zamanla yaş ilerler ağızın ve gülümsemenin
Kıvrımı yavaşca hüzünle dolar,
Onlar ise pırıl pırıl sevgilerini saklar.

Onlar avutmak, baş döndürmek, ayartmak içindir,
Yumşaklığı, yamanlığı, çekiciliği var!
Başka hangi okşama gözyaşlarını aşar?

Auguste Angellier (1848-1911)
Çev. Sunar Yazıcıoğlu  



Yalnız geldim


Ve işte yalnız geldim vadimizi görmeye;
Vadi ıssız, vadi sessiz, mevsim kış.
Korular sanki üzgün, yapraklarından sıyrılmış!
Tepeciklerin başı kaybolmuş, sisin içinde;

Tek tük az bir yeşil çimen var bayırlarda;
Canlı dalgaları olan küçük çay donmuş;
Şelale bir buz kitlesi gibi yığılmış
Kırağıyla kaplı tahta köprünün altında;

Kuşlar çömelmişler; Sadece, değirmenin yanına 
Akan su bulmaya gelen bir yalıçapkını havalanıyor; 
Kargalar soğuk göğü bir uçtan bir uca aşıyor.

Hiç gürültü yok uzaklaşmış bir avcının tüfeğinden başka;
Akşam daha şimdiden acı hüznüyle, 
Pek dar görünen boş bir manzarayı sarıyor bütün gücüyle.

Auguste Angellier (1848-1911)
Çev. Sunar Yazıcıoğlu
 

Ayrılık

Böylece uzaklaştın demek;
Yürüdün geriye dönmeden,
Solgun ve sararan yolu,
Ekim ayı bitiyorken!

Uzaklaşıp gittiğini gördüm,
Eskiden bana gelirdin aceleyle;
Gözlerim şimdi daha üzgün, 
Yeşilliğini yitiren dalların her kemerinde,

Bizi ebediyen ayıran
Aralığı artarak uzuyordu dalların,
Yine de zarafetine hayrandılar
Esnek vücudundaki ince hatların.

Ey! Süt ve kar beyazı tatlı vücut,
Her zaman baygın ve üşüyensin,
Kaymak taşından yapılmış ışıklı vücut
Hep senin korunman için dua ederdim.

Ey! Corrège’e* lâyık güzel vücut
Eşsiz ve zayıf ışıltınla
Bir büyü gibi çıkıp geldin
Ağır, beyaz duruşunla!
 


Bizzat benden uzaklaşırdı,
Boş kollarımdan kaçarak,
Alnım hep solgun kalırdı
Yoksun bir kalp bırakarak.

Başın eğik yürüyordun;
Sevgimiz koparılmıştı
Pişmandın belki bir an,
Duraksayan adımın yavaşlamıştı;

Ve belki bir göz yaşı, hatta
Titriyordu, sevimli mavi gözlerinde, 
Çekiciliğin ölmüş de olsa
Mutlu yaşayabilirdik seninle!

Ah! Belki de çabuk bir bakış,
Bir teki, seni koyabilirdi kollarıma ,
Ve doyumsuz kalbime dönerdin;
Dönmedin ama !

Başın eğik yürüyordun,
Sarı ve çiğ renkte halının üstünde
Yoluna saçılmıştı bazı şeyler,
Uyuşmuş karaağaçların gölgesinde;

Sisin içinde ve uzaklardan
Sonuna dek sana baktım,
Şeklini küçülmüş gördüm, bir an
Havada kararsız dalgalandın,

Karanlık çetin dakikaya dek
Orada, vedaların sonuncusu oldu,
Göz yaşlarımın içinde ölerek
Saçlarının altın ucu.

Auguste Angellier (1848-1911)
Çev. Sunar Yazıcıoğlu
 



İki ayaklı dostlar

"Dünyanın tüm zekâsına tercih ederim temiz bir kalbi,
Ve iki ayaklı dostlardan seve seve vaz geçerim,"
Böyle söylüyordu köpeğiyle yaşayan bir beyefendi,
Emeklilik yıllarının tam ortasında.
"Dostum yok ondan başka,
Ve insanlar; kalbimde sizin uzun zaman işgal ettiğiniz yeri
Bugün o tutuyorsa, sebebi, 
Dört ayaklı nankörlükle de karşılaşılacağını 
O, bana göstermedi."

Antoine-Vincent Arnault (1788-1834)
Fable XV, Livre V.
Çev. Sunar Yazıcıoğlu
 
General Bonapart’a

(Campo-Formio barışından sonra)

Hiçbir ün bundan böyle
Yabancı olmayacak size?
Savaşmayı nasıl biliyorsanız,
Barış yapmayı da öyle! 

Gözüpekliğiniz kadar,
Fransa’nın şerefinin öcünü alan,
En azından bu tedbirinize hayranım
Onu huzura kavuşturan;

O, fetihlerin yollarında
Zamanında durmasını bildi,
Ve hazır o kadar çok nişana
Huzurumuzu tercih etti.

Meşhur, insana kıyma sanatı
Bu zamanda ödül alıyor,
Kabul ediyorum; ama büyük savaşçılar
Her zaman büyük olmuyor.

Sarayın alnındaki, zeytin dalı
Modeliniz, sizin simgeniz,
Savaşların defne dallarıyla
Ancak bir taç süslersiniz.
 


Bu rakip yaprakları kuşanın
Onayını size veren:
Kahramanların tanrıçasının, 
Ve aynı zamanda bilge insanların.

Kahramanlık, insanca davranış,
Övüncün gerçek nitelikleriyse eğer, 
Tarihinizin her sayfası
Ölümsüzlüğünüzü temsil eder.

1797 de yazılmış.

Antoine- Vincent Arnault (1766-1834)
Çev. Sunar Yazıcıoğlu 
İç çekiş

Onu hiç görmemeli ne de işitmeliyim,
Onu çok yüksek sesle hiç çağırmamalıyım,
Ama, sadık kalmalıyım, onu hep beklemeliyim,
Onu hep sevmeliyim. 

Kollarımı açmalıyım ve onu beklemekten yorulmalıyım,
Bir hiç yüzünden onları tekrar kapatmalıyım,
Ama yine de, onları ona hep uzatmalıyım,
Onu hep sevmeliyim. 

Ah! Sadece onları ona uzatabilsem,
Ve gözyaşlarımın içinde kendimi tüketebilsem,
Ama bu gözyaşlarını, onları hep akıtmalıyım,
Onu hep sevmeliyim. 

Onu hiç görmemeli ne de işitmeliyim,
Onu çok yüksek sesle hiç çağırmamalıyım,
Ama hep daha yumuşak bir aşkla
Onu hep sevmeliyim. 

René- François Sully Prudhomme
Çev. Sunar Yazıcıoğlu 
Yirmi Yaşında

Yirmi yaşında göz zor beğenir, çok gururludur:
İnsan ilk karşılaştığına bakmaz, ama 
Gözler en güzele kayar! Ve safça 
Kendinden geçerek, dün doğan arzuyu aşkı sanar.
**
Daha sonra, acı bir acemilik yapıldığında,
Büyük gözlerin meydan okuyan büyüsü azalmıştır,
Ve bir zamanlar, değeri anlaşılmamış olsa da
Öncekiler, pek özel ve pek değerli bir hazineyi ortaya çıkarır.
**
Ama ancak bahtsızlık değiştirilemez asla:
Sadece bir kişinin sevilebileceği sanılan yaşta, 
Zaten onunla acı çekildiği öğrenilmiş olsa da.
**
Sonra, birden çok güzel olduğunun farkına varılır,
Bir sevgili seçmek için çok geç kalınmıştır
Ve kalbin başlamak için artık gücü kalmamıştır.

René-François Sully Prudhomme 
Çev. Sunar Yazıcıoğlu 
Öğüt

Genç kız, güven bana, şimdi zamanı ise,
Bakışları canlı neşeli bir nişanlı seç,
Adımlarını sağlam atan, sesi çınlayan,
Giderken hayal kurmayan.

Gönlün yüksek olsun, yüreklere rahatsızlık vermekten sakın
Kendin de, acelecilikten, pişmanlıklardan kaçın;
Pek gönül okşayıcı birinin gönlünü çalma,
Pişman olabilirsin sonra.

Doğa seni âsi ve neşeli yarattı,
Ruhuna üzüntüyü öğreteceklerden kork,
Sevecenlik hoş görüsüzdür, 
Çok zor beğenir.

Hayal kuran bir arkadaş hayatını çekilmez yapabilir,
Gölgesini hep yanında hissedersin
Arzusunu anlatmasını lanetlersin
Senin güzelliğin yürüyor iken.

Hain kuşçu, nazik okşamalarıyla 
Tehlikeli ağı senin üzerine düşürürse,
Bir tek küçük kanat vuruşuyla
Kuşu azat edebileceği yerde!

Ve sen, her saadeti çocuksu bir maymun iştahlılıkla 
Haşin ve dalgın bir uçuşun ezdiğini bilemezsin;
Dudağın dokunduğu avını
Kalpten söküp aldığında;
Sabırlı ve korkak bir nefesin hafiflettiği, 
Dayanıksız kabarcıklara benzeyen bu sevinç hali
Daha önce aynaya bakan çıplakların çok yakınında 
Gözden kaybolur.

Cesur ol, saf düşüncelilerden kurtar inceliğini
Ve gözlerini düş kırıklığına uğratan çağrılardan:
Onlar alacakaranlıkları arayabilirler
Bu doğan güneşlerde;

Onlara bir dost gerek, boş iç çekişlerinde, 
Yüreği sızlayacak, esnek kılacak, kamışlıktaki rüzgâr gibi 
Kalbi onlara barınak olacak
Kolları ise bir beşik. 

Yumuşak, sonsuza kadar yumuşak, kuruntulara hoşgörülü,
Sakinleştiren ya da canlandıran sonu gelmez ihtimamlar,
Annelerin yaptığı gibi sessiz ihtimamlar bunlar,
Zira çocuktur onlar.

Onlara şahit olarak etüt saatlerinde,
Etrafına konmayı hissedecekleri bir can gerek
Bir öpücüğün volta atacağı.
Yalnızlık gerek.

Genç kız, inan bana, sana benzeyeni seç,
Bu saydıklarım tehlikelidir, hiçbirini seçme onların;
Mutsuz olursunuz birlikte
Masum olsanız bile her ikiniz de.

René- François Sully Prudhomme,  Çev. Sunar Yazıcıoğlu
 
Okyanus’a

( Sone )
Okyanus, dünyanın sonsuzluğunda senin ne değerin var?
Birbirine bağlanmış kıyılarında gözümüze çok geniş görünüyorsun,
Ama isyankâr yükselmelerinle, güneşlerin yükseklerinden
Seni ölçen ve sondalayan ruhumuza sığ görünüyorsun;

Bizim için, neredeyse sonsuzsun ve dalgadan daha sallantılısın,
Ama ne çare ki, bizim gibi, kaderlerin eseri ve oyuncağısın,
Zira öldüğümüzü görüyorsun, ama yıldızlar da ölüyor,
Ve hiçbir sonsuzluk gün içinde eriyip gitmiyor.

Kahramanlığın kaynadığı geniş bir ordu gibi
Bir duvara saldırır, gelir kayaya vurursun,
Ama kaya sağlamdır, yine ayakta olduğunu görürsün,

Neyse! Sen ancak sana yaklaşan cüceden daha kocaman bir yersin:
Ah! Sana çok hayrandım, gök bana ondan dolayı sitem ediyor,
“Hiçbir şey Tanrı’dan daha büyük ne de daha muktedir değildir” diyor.

René-François Sully Prudhomme
Çev. Sunar Yazıcıoğlu  
Sen

Sen, bir sözcüksün
Sen, bir sessin
Sen, gözlerinsin ve benim sevincimsin
***

Sen, çok güzelsin
Sen, benimsin
Sen, çok uzaktasın; inanamıyorum
***

Sen, güneşsin
Sen, baharsın
Sen, her ânın en iyisisin 
***

Sen, şu ansın
Sen, mutluluksun
Sen, kalbimde gök kuşağısın
***

Sen, uzaktasın...
Sen, yanardönersin...
Sen, hayal kuran ve baştan savansın
***
 


Sen, düşünensin...
Sen, susansın...
Sen, beni saran üzüntüsün...
***

Sen, bitmişsin.
Bitmiş mi? Neden?
Sen, kollarımda boşluksun...
Sen, uzaklaşan güneşimsin...
Ben ise, yerimdeyim ve usulca ağlamaktayım..

Esther Granek, 
Çev. Sunar Yazıcıoğlu 
 

Tatil

Rüzgâr ılık
Havada sıcaklık
Körpe tenin 
Tatlı ânın
**
Ekmek beyaz 
Gök mavi 
Şarap kırmızı 
Bal, altın sarısı
**
Deniz kokusu 
Su serpintisi,
Çiçeğin, yosunun
Toprağın rayihası
**
 

Şen gülüşün 
Sevimli yüzün
Yollar açık 
Gideriz artık
**
Işık örtüsüz 
Milyonla yıldız
Şarkılı günler
Danslı geceler
**
Açık sözlerimiz
Berrak seslerimiz
Zahmetli, arzumuz
Hantal, kollarımız
**
Rüzgâr ılık
Havada sıcaklık
Körpe tenin 
Tatlı ânın
**
Tatlı ânın...
Tatlı ânın...

Esther Granek 
Çev. Sunar Yazıcıoğlu 

 


Bir Kızböceğinin Ölümü

Islak balçığa değen söğüt dalları altında, 
Uyuşuk duygusuz, kirli bir ayak takımı susmuştu o sırada 
Uzun bacaklı örümceklerin suyun üstünde 
Buhar çıkaran beyaz nilüferlere doğru kaçıştıkları görülmekte.
**
Ama, sâkin yaşamın keyifsiz ve 
Hemen hemen deliksiz uyuduğu bu âlemde, 
Sadece ışığın ve kırağının bir günlük ömürlerini
Uyardığı yaratıklar uçuşuyordu güneşte.
**
 

Bir gün, adına kızböcekleri denilen 
Durgun suların gururu bu narin böceklerin, 
Kanatlarının parlaklığıyla saf havayı şenlendirerek kaçıştıklarını
Ve kamışların üstünde biribirlerini aradıklarını gördüm.
**
Gözleri ateş gibi bir çocuk, bu çamur çukuruna kadar geldi,
Zambakların arasından kızböceğinin üzerine
Yeşil filesini attı; ve filenin gazı 
Şaşkına dönen böceğin uçmasını engelledi.
**
İnce yeşil korsajı bir toplu iğneyle delindi
Ama ürkek bir çabayla güçsüz yaralı, kurtuluverdi 
Kulak tırmalıyan kanat vuruşlarıyla uçtu, 
Batan iğnesini ve ölümünü sazlara sürükledi. 
**
Öğrenci çocukların gözlerinin önüne 
İğrenç bir mantarın üstüne güzelliğini serdiği anlaşılmadı: 
Ölmek için alev rengi dört kanadını açtı, ve
Vücudu yabancısı olmadığı sazların içinde kurudu kaldı.

Anatole France
Çev. Sunar Yazıcıoğlu 
Dostlarıma

Dostlarım, gülün, şarkı söyleyin,
Uğraşımız bir şey yapmamak olsun,
Varsın halk homurdana dursun,
Zevke izin olsun her zaman. 
Ciddiyetsiz yaşantımızla 
Oyunlarda kendimizden geçelim.
Bizim için yaşayalım, mutlu olalım,
Nasıl istersek o tarzda.
Bir gün belimizi bükecek
Suyumuzu çıkaracak zaman;
Gençliğimizden yararlanalım,
Ve yaşlılıktan çalalım
Ne varsa alalım, çalınabilecek.

Evariste de Parny
Çev. Sunar Yazıcıoğlu 






Jocelyn

Gece, tesadüfen uyandığımda, dışarıda ve içeride 
Her şeyin sâkin ve sessiz olduğunu düşünüyorum,
Laurence’ın yanımda uyuduğunu unutan kalbim
Kendini bir an kötü uyanmış sanıyor.
Uyuyan bir çocuğun bu ahenkli solumasının
Bir meltem gibi düzenli şekilde göksünden 
Yayıldığını hemen işitiyorum,
Dirseğimin üstüne dayanıp yarı doğruluyorum.
Uyanık bir anneymiş gibi oğlumun yatağının başucunda
Bu barış nefesi, bana güven veriyor.
Benim sakındığım ve beni sakınan bir meleği bana 
Verdiği için alçak sesle Tanrıya şükrediyorum.
Haz dolu bu saatlerden ruhumun dinlendiğini 
Ve iki nefes arasında yaşadığını hissediyorum;
Hangi müzik bana bu uyumu verebilir? Onun uyuduğunu 
Uzun uzun dinliyor ve yeniden uyuyorum!

Alphonse de Lamartine
Çev. Sunar Yazıcıoğlu 
Elveda

Bir damla göz yaşıyla dudakları ıslatan;
Sevinci sonlandıran ve aşkı kesip atan;
Daha başındayken mutluluğu kurutan; 
Gelecekte bir gün, silinmesi şart olan kelime! Elveda!

Elveda !... Hayatımda, seni sık sık kullandım, 
Sevdiğim varlıkları terk ederken bilmeden, 
Sakladığın sıkıntıyı, yıkımı anlamadım,
İnsan « Dön » der, ama Tanrı « Asla! » diyorken.

Kelime!... Bugün yine sen varsın ağzımda;
İçinde o olduğundan her şeyi kapsayan,
Boşluğa düşen ve cevabı ancak bir hayalle aramda
Sonsuz bir sessizlikten ibaret kalan!

Yine de her solumamda, boğuk bir iç çekişin
İkiye böldüğü o kelimeyi kalbim tekrar söylüyor,
Sanki tabiattaki bütün seslerin 
Bir tek anlamı oymuş gibi, heyhat! Elveda diyor!

Alphonse de Lamartine
Çev. Sunar Yazıcıoğlu 
Jocelyn, 20 eylül 1793


Zamanın ağırlığı yok artık brenim için;
Dengeli ve yumuşak bir hamleyle uçup giderken zaman
Hafiften beni okşuyor; isterdim ki her akşam 
İlerleyen gün sabahleyin, az önce yeniden başlamış olsun;
Bu da, günün gölgede doğmasından, ölmesinden, 
Vadideki göğün ışıl ışıl ya da karanlık olmasından,
Çalıkuşunun rüyamda ötüp ötmemesinden daha iyidir.
Kalbim artık güneşin tek ışınına, kaçan mevsime, 
Geçen buluta tâbi değildir; 
Her saatin, her yerin mutluluğu kendi içindedir.
Her mevsim, her gökyüzü iyidir, insan iki olunca;
Etraf değişirmiş ne önemi var kalpler bir olduğunda?
Biri diğerine, onun zamanı, göğü, dünyası olur;
Kaçan saat daha dolu, daha zengin döner geriye,
Kalpler tükenmez, biri diğerine açıktır her an,
O onlara bulutsuz gök kubbe olur her zaman.
Oraya dalarlar gölgesiz, oraya kayarlar yelkensiz.
Yeni bir ufuk yüzünü hep açık tutar orada;
Her dostun kelimesi çınladığında
Aynı duygu uyanır diğerinin göğsünde;
Birinin düşüncesini ortaya çıkaran söz
Diğerinin dudaklarında başlamıştır bile;
Bir hareket kelimeye yardım eder, göz kalbi açıklar,
Ruh hiç bitkin değildir ve daima akar;
Yeni bir evrenin ortak duygusu
Aynı anda titreşir, dökülür, sonra bir olur;
Diğerinde her şey keyifle çınlar, 
Birbirlerinin yaşadıklarına bakar, hissettiklerini duyarlar;
Temiz düşüncesini ağzından kaçırarak,
Düşüncülerini anlatır, bilinmeyen bir dil yaratırlar;
Kendinde aradığı bir kelime işitildiğinde,
Bizzat kendini anlar, düş kurar, bu benim, der!
Kendi belirtkesini görür yaşayan resminde,
Sevilenle arkasındaki dünyaya hayran kalınır;
Ve dayatılmış, sırayla dayatılan yaşam,
Aşk ile taşınılan kutsal bir yük sayılır!

Alphonse de Lamartine (1790-1869)
Çev. Sunar Yazıcıoğlu  
Aşk mevsimi

Yamaç yollarından
Sıkıntılı bir uykunun üç duvarlı gölgesinde
İkizim, çok yönlüm sana geliyorum, 
Deltaların çıkış yerine gider gibi sana, 
Başın benimkinden daha küçük
Yakındaki deniz, dayanıksız endamının
Yazları üzerinde ilkbaharla hüküm sürüyor
Ve işte burada sansarın getirdiği çalılar yakılıyor.
Kibirli yüzünün
Aylak şeffaflığında,
Bu yüzücü hayvanların içtenliğine, 
Deneyimsizliklerine hayranım.
Kadınların içinde kahkahalarını 
Ortaya koyan tılısım 
Ve pişman bırakan gözyaşların olmadan, 
Boyun eğmeyen senin 
Suyun üstünde deneyimsizliğin,
Yamaç yollarından aşkın yolunu buluyor.

Paule Eluard
Çev. Sunar Yazıcıoğlu 
Şarkı

Düğün günü seni gördüm_
Yanan bir kızarıklık gelip yüzüne konmuştu,
Hatta mutlulukla kuşatılmıştın o sırada,
Herkes tam bir sevgiyle önünde durmuştu:
**
Ve (sebebi zor tasarlanan)
gözünde yanan bir meşale 
üzgün bakışımın görebildiği
en güzel şeydi yer yüzünde. 
**
Bu kızarıklık, belki, utanmandandı_
Genç kızlığa ait, olabildiği gibi_.
Öyle de olsa, o kızarıklık 
göğsünde heyhat! Öfkeli bir alevdi.
**
Seni düğün gününde kim gördü,
bu derin kızarıklık üzerine gelip yapıştığında,
o sırada mutlulukla kuşatılmıştın,
herkes tam bir sevgiyle önünde durduğunda.

Edgar Allan Poe 
İngilizceden Çev. Sunar Yazıcıoğlu 
Yarın

Yüz bin yıl yaşamış olsam, hâlâ gücüm olurdu
Seni beklemeye, ey yarın, ümitle hissedilen. 
Üst üste incinmeyle acı çeken yaşlı zaman
Şöyle sızlanabilir: Sabah yenidir ve yenidir akşam.

Ama pek çok aydan beri uykusuz yaşıyoruz,
Gece beraberiz, ışığa, ateşe göz kulak oluyoruz, 
Alçak sesle konuşuyoruz ve kulak veriyoruz çabuk sönmüş ve
Oyundaymış gibi yitirilmiş pek çok gürültüye.

Oysa, yine şahitiz gecenin derinliklerinden, 
Gündüzün sunduğu her şeye, göz kamaştıran parlaklığına, 
Eğer uyumuyorsak, şu an bize yaşadığımızı kanıtlayacak olan 
Şafağı seyrettiğimiz için sonuçta.

Robert Desnos
Çev. Sunar Yazıcıoğlu 
Karınca


On sekiz metre boyunda bir karınca
Ve başında bir şapka,
Olamaz aslâ, olamaz aslâ.
Araba çeken bir karınca
Penguen ve ördek dolu bir araba,
Olamaz aslâ, olamaz aslâ.
Fransızca konuşan bir karınca,
Latince ve Javaca,
Olamaz aslâ, olamaz aslâ.
Neden olamazmış? Olur pekâlâ!

Robert Desnos 
Çev. Sunar Yazıcıoğlu 
Ses

Bir ses, çok uzaklardan gelen bir ses
O artık kulakları çınlatmıyor,
Bir trampet gibi, boğuk bir ses
Yine de anlaşılır şekilde, bize ulaşıyor.

Bir mezardan çıkıyor gibi olsa da
Sadece yazdan ve bahardan konuşuyor.
Gülümsemeyi tutuşturuyor, dudaklarda
Vücudu sevinçle dolduruyor.

Onu dinliyorum. Bir insan sesi olabilir, bize ulaşan
Savaşın ve yaşamın patırtısını aşan,
Göğün yuvarlanması ve bir gevezeliğin mırıltısı gibi.

Ya siz? Duymuyor musunuz onu?
O diyor ki “azap kısa sürecek”
O diyor ki güzel mevsim artık gelecek.”

Duymuyor musunuz onu?

Robert Desnos (1936-1940) 
Çev. Sunar Yazıcıoğlu
 
Çok uzun zaman içinde

Çok uzun zaman içinde yapraklar şatosundan geçtim
Yapraklar yosunun içinde yavaş yavaş sararıyordu
Ve uzakta deniz kabukluarı ümitsizce denizdeki kayaya tırmanıyordu
Hatıran ya da daha doğrusu körpe varlığın aynı yerdeydi
Şeffaf varlığın ve benimki
Hiçbir şey değişmemişti ama şakaklarım ve gözlerimle aynı zamanda her şey eskimişti
Sevmiyor musunuz bu ortak yeri ? Bana bırakın bana bırakın bu çok nadir alaycı memnuniyeti
Varlığın hariç her şey eskimişti
Çok uzun zaman içinde yalnız yaşanan günümün denizin çekildiği yerinden geçtim
Dalgalar hep aldatıcıydı
Kaza geçiren geminin çatısı, onu bilirsin-o fırtına ve öpücükler gecesini hatırlıyor musun ?- kaza geçiren bir gemiyi ya da ilkbaharın yağmurunda bir rüzgârın yuvarladığı zarif bir kadın şapkasını ?- aynı yerdeydi
Ve sonra anlamsız tra la la ile yabaneriği ağaçlarının arasında dans ediyorduk!
Aperitiflerin adı ve rengi değişmişti
Gökkuşakları buzlara çerçeve hizmeti görüyordu 
Çok uzun zaman içinde sen beni sevdin.

Robert Desnos
Çev. Sunar Yazıcıoğlu

 
Gizli aşk

Hayatımda gizlilik var, ruhumunsa gizemi,
Düşünülmüş sonsuz bir aşk belli bir zamanda:
Sıkıntım ümitsiz, onu susturmam gerekti,
Sebep olan kız asla bunu bilmedi.

Heyhat! ona farkettirmeden yanından geçeceğim,
Her zaman yanındayım, ve yine de yalnızım.
Ömrümü sonuna dek sürdüreceğim,
Bir şey sormayacak ve bir şey almaya cüret etmeyeceğim.

Tanrı o kızı, tatlı ve sevecen yaratmış olsa bile,
Yolunda yürür, dalgındır ve işitmez 
Adımları üstünde yükselen bu aşk uğultusunu.

O, çetin göreve, dindarca sadık kalacak,
Kendisiyle dolu bu mısraları okuduğunda
" Peki, kim bu kadın? Diyecek ve anlamayacak.

Félix Arvers
Çev. Sunar Yazıcıoğlu 

Kalbimin kitabı

La Port-Sen-Marten (La Porte-Saint-Martin) tiyatrosu Mister’i 
( Mystères) oynayacak
Parisliler bütünüyle oraya koşuyor, acele ediyorlar.
Her yer dolu, parterler, localar, balkonlar;
Yine de bir yerim var, size sunacak.

Bir zamanlar size rastlamış olduğum bu tiyatro
Bana çok acımasız, çok hoş bir geçmişi hatırlatıyor.
Bir yaz akşamıydı, güzel, sıcak bir gece gösterimi;
Ben hâlâ hatırlarım: Hatırlıyor musunuz siz de?

Daha sonra neler, neler!- Hayat böyledir işte.
Sizinle evlenmek istemiştim, istememiştiniz
Kalbimin kitabını açtım unutkan ve dalgın olan sizin önünüze
Siz ise onu hiç okumadınız.

Eh, benim dilediğim en azından bir lütuf,
Sesimin size duyuracağı ümidi kırılmış, yüce bir çağrı,
Sizi ilk defa gördüğüm yerlerde
Son bir defa sizi görmek istiyorum yine!

Derenin kenarına, yuvasının yanına ölmeğe gelen
Kanadı kırılmış, yaralı bir kuş gibi
Böylece kırdığınız zavallı aşkım, Mari (Marie)
Beşiğinin yanındaki mezarını, gelip arıyor şimdi!

Félix Arvers
Çev. Sunar Yazıcıoğlu 
 
Yine de sevseydin

Yine de, beni sevseydin! Eğer bu şaka
Gizlice çimlenseydi ve kök salsaydı;
Eğer, şahsımı aldatan, Mari (Marie) , ağzıyla 
Ve kalbiyle sevgilim diye çağırmış olsaydı!
**
Eğer seni aldatsaydım, ve alaycı gülümsememi 
O derece etkili ve çok hoş göstermeyi bilseydim.
Saf kalbin aldanmasına imkân verebilseydi
Kalbimde hiç olmayan bir aşkın benzerlerine.
**
İkisinin de vay haline! Er geç bu göz boyama
Meyvelerini verecek kederden, ve acıdan yana;
Hiç bir şey yapmayan sen, zavallı yaratık, ve sen,
Benim gibi, üzüntünün yarısını alacaksın payına düşen.
**
Onu düşündüğümde, gerçeği söylersem; yine de...
Ey kadınlar! Bizden olanı biraz düşünün!
Yeter ki, yalandan gülen bu ses 
Dizlerine ulaşan aşkın selleri olsun.
**
Çiçekli bir dalda bir çocuk beşiği gibi,
Mutluluğumu adımlarına bağlamışsam,
Felaket, yine felaket! Zira bu kez, Mari (Marie),
Heyhat! Sevmeyen sen olacaksın beni!
**
O halde bu senin kanunun muydu, sefil tabiat.
Hayal ettiğim hedeften hep geride kalmak,
Ve her yaratığın kalbine ancak
Ümitsiz bir arzu, ve sessiz bir yankı koymak!
**
Ey uğursuzluk! Senin isteğin miydi bu, 
Bir dileğin ancak hep bir kısmını yerine getirmek,
Ve bu hayat için bir tek gelecek mi var,
Bizi sevenden nefret etmek, ya da bizden nefret edeni sevmek.

Félix Arvers (1806-1850 )
Çev. Sunar Yazıcıoğlu 



İki güzel göz için


Emsalsiz ve cazip bir bakışınız var;
Gölün dibinden yansıyan aya benziyorlar,
Islak bir payetin parladığı göz bebekleri,
Tatlı gözlerinizin köşesinde baygın, geziniyorlar.

Ateşlerini sanki bir elmastan almışlar;
En güzel suyun mükemmel incileridir onlar
Ve heyecan veren büyük kirpikleriniz, tedirgin kanadıyla
Canlı parıltısını ancak yarı perdeliyorlar.

Bin küçük aşk, alevden aynalarına, 
Kendilerini seyretmeye geliyor ve güzel buluyorlar,
Meşalelerini yeniden ateşleyecek orada arzular.

Onlar o kadar şeffaf ki ruhunuzu gösteriyorlar,
İdeal kadehte göksel bir çiçek gibi
Bir kıristalin dışından görülüyorlar.

Théophile Gautier 
Çev. Sunar Yazıcıoğlu  

Bir italyan genç kıza


Şubat ayı kardan ve kırağıdan beyazlaşmış tirtir titriyordu;
Yağmur, dalga dalda, çatıların köşesini kırbaçlıyordu;
Ve sen, daha önce şöyle diyordun : “ Tanrım! 
Ormana menekşe toplamaya ne zaman gidebilirim? ”.

Göğümüzün gözü suludur, ve Fransa’da ilkbahar,
Kış mevsimindeymiş gibi çok üşür, ocağın yanına oturur;
Floransa’nın, çimenlerin minesi altındaki hazinelerini 
Bir bir topladığı bu güzel ayda Paris çamur içinde olur. 

Bak! Kararmış ağaçlar iskeletlerini sarıyor;
Ruhun ise tatlı sıcaklığına aldanmış:
Mavi gözlerin hâlâ tek kalan menekşelerdir,
İlkbahar sadece çiçek açmış yanağında gülüyor!

Théophile Gautier
Çev. Sunar Yazıcıoğlu 

Son yaprak

Çıplak ve köhne ormanda,
Dalda artık unutulmuş 
Bir tek yaprak ve bir kuştan başka
Ne yaprak, ne de kuş kalmış.

Ruhumda bir tek aşk kalmadı 
Burada şarkı söyleyecek 
Zaten ah vah eden bir sonbahar rüzgârı 
Dinlemeye izin vermeyecek.

Kuş uzaklaşıyor, yaprak düşecek,
Aşk sönüyor, mevsim kış zira.
Minik kuş, gelip mezarıma konacak,
Şarkı söyleyecek, ağaçlar yeşil olduğunda!

Théophile GAUTIER 
Çev. Sunar Yazıcıoğlu  
Gazel


Banyoda, döşeme taşlarının üstünde
Umursamaz ayağımda 
Görmekten hoşlandığım
Sarı ve gümüş rengi deri sandalet,
Küvetten ayrılırken,
Bir siyahî kadının, saçlarımı, 
Başımdaki bu kahverengi mantoyu, 
Fildişi tarağa dişletmesi
Ve, suladığı göğsüme gül suyunu 
Dökerek, şafakla gül gibi 
İnciyle parfümü karıştırması 
Bana zevk verir.

Huri çiçeklerinin 
İnce kokusunu da severim,
Bir çin tepsisi üzerinde
Gri amber şerbetleri
Afyon, akışkan bir gök,
Yıldızlı bir mutlulukla
Boş ruhu dolduran
Hoş ve hain zehir;
Ve, suyun üstünden cevap veren 
Bir kayıktan kaçan
Tatlı bir müziğin gürültüsü, 
Kısmen süslü, silik insanlar.
 


Koyu kırmızı fesi severim
Gürültülü altın sikkeleri,
Orada her yerde altın parıldar,
Orada her yerde pırıl pırıldır hilal.
Gülün sevdiği kuşların
Konduğu çiçekli ağaçlar,
Suyun konuştuğu çeşme,
Hepsinden hoşlanırım sırayla;
Ama, yerde ve gökte,
Genç ve samimi kalbim,
Tercih ettiğim hazine,
Aşk için aşk denilir buna!

Théophile Gautier (1811- 1872)
Çev. Sunar Yazıcıoğlu 
Sahilde


Ay, dikkatsiz ellerinden
Düşürür, göğün üstünden,
Pullarla işlenmiş büyük yelpazesini
Denizin mavi halısının üstüne

Onu almak için eğilir, gümüşe benzeyen
Güzel kolunu uzatır;
Ama yelpaze kaçar, beyaz elinden
Geçmekte olan öfkeli bir dalganın yüzünden.

Onu tekrar vermek için sana,
Pekala kendimi atarım, hırçın girdaba,
Eğer gökten inmek istersen sen,
Ve göğe çıkabilirsem eğer ben.

Théophile Gautier (1811-1872)
Çev. Sunar Yazıcıoğlu 
Sevdiğim kıza


Tükenmez belleğinde,
Mihrapdaymış gibi
Küçük bir kilisede,
Bağlı olan için sana,
Koru aşkı ve ümidi.

Beni sarhoş eden aşkı koru,
Bize düş kurduran aşkı;
Yaşatan ümidi koru;
Kurtaran inancı koru,
Bizi kurtaracak olan inancı.

Ümit ışıktır, 
İnanç dua,
Ve aşk likör.
Sevgilim, bunlar hazinedir,
Kalbinin derinlerinde sakla.

Nérée Beauchemin (1850-1931)
Çev. Sunar Yazıcıoğlu 
Aşk ne zaman gelir, ne zaman uzaklaşır


Her ikisine de bak: onlar bir çift aşıktırlar,
Elele, dalların altında konuşuyorlar:
Genç kız heyecanla, taşkın genç adamın 
Ateşli sesiyle ettiği yeminleri dinliyor.

Ama şimdi ne kadar uzakta o muhteşem anlar!
İşte aşık, sevgilisinden korkmuş kaçıyor,
Ve kini, heyhat! Azgın, direniyor, 
Ya barışma teklifinde yapılan yavanlıklar.

Kadın, boşuna dirseğinden çekmeye kalkışıyor:
Adam soğuk, hırçın, acımasız kalıyor, surat asıyor.
Onamlarına, öpmelerine, armağanlarına pişman olarak.

Böyledir, bayram günlerinden sonra üzüntü gelir.
Aşk gelirken, gönül çekicidir, başı döndürür,
Aşk giderken, her şey söylenmiştir ve sırt dönülür.

Amédée Pommier (1804-1877)
Çev. Sunar Yazıcıoğlu 
Ey benim tatlı yarım


(Şarkı)

Ey benim tatlı yarım, sana güven 
Vermek istedim, dostluğumun
Bittiğini asla görmeyeceksin dedim, 
Sana daha çok güven vermek için 
Gözlerimle ve kalbimle ve hayatımın üzerine
Yemin ettiğim bir and içtim.

Sana ait olmadığına yemin ediyorsun; 
Dönüşü olmaz bir vaatle, 
Kalbim ve gözlerim senin diyorsun,
Ya şu arkamdan çekiştirmen. Heyhat! 
Gözyaşlarım en azından şahitim, 
Kabul et, gerçektir sözlerim!

O zaman, güzelim, sen beni öptün,
Lütufkâr bir yüzle
Ateşimi hafifce söndürdün: 
Sonra gözünle işaret ettin, 
Şahit olarak gözyaşlarımı ve matemimi 
İyi karşıladığını belirttin.

Pierre de Ronsard (1524-1585)
Çev. Sunar Yazıcıoğlu  
Güzelim, görmeye gidelim eğer gül...

Güzelim, görmeye gidelim eğer
Bu sabah gül açacak mı
Parlak kırmızı elbisesinin,
Kıvrımlarını, Güneşte,
Ve akşam sizinkine benzeyen 
Tenini hiç kaybetmemiş mi.

Yorgun! Bakınız hemen şurada,
Güzelim, o kadar yukardan
Yorgun! Yorgun güzelliklerini bırakmış düşüyor!
Hey gerçekten kötüsün sen Tabiat Ana,
Çünkü böyle bir çiçek yaşıyor
Ancak, sabahtan akşama!

O halde, bana inanıyorsanız, güzelim,
Yaşınız mis gibi kokuyor iken
En yeşil özgünlüğü içinde,
Toplayın, toplayın gençliğinizi:
Yaşlılık bu çiçekte olduğu gibi 
Bir gün solduracak güzelliğinizi.

Pierre de Ronsard (1524-1585)
Çev. Sunar Yazıcıoğlu
 
Düş ve gerçek

Tarlalar, göller ve vadiler 
Issız yerler
Tek sevdaları oldular uzun zaman
Günlerimin.
Sanki bana göre sesler mistik,
Sempatik,
Alçaktan cevap veriyorlardı ordan
Koruluklardan.
**
Karanlık bir mağaranın içine girdim
Gölge aradım,
Ruhumu ve bakışlarımı bıraktım dalgalanmağa 
Rasgele,
Beyaz iplikler aylak aylak dolaşıyorlardı şafakta
Cam fanusta
İğinden dağıtıyordu örümcek 
Ağ halinde.
**
Çimenler, yeşil çuhaları
Çayırların
Zengin renkleriyle binlerce çiçek,
Süsleri onların. 
Şekilleniyor doğanın süsü
Köylümsü, 
Gözümün önünde tablo gibi
Tabloların en iyisi.
**
 
Ve canlı gaydalar, ne zaman ki, 
Bu çalı bülbülleri 
Çalılıkların ta dibinde cıvıldıyorlardı
Güzel şarkıları,
Yükseklerdeki dallarda görüyorlardı
Yavrularını,
Coşkuyla dinliyordum onları,
Cıvıltılarını.
**
Eğer bazen beyaz yaban güvercini 
Dalın üstünde
Sevgiyle çağırdığında
Aşığını, 
Ruhumda birden belirdiğini hissediyordum 
Bir alevin
Ve bir kız kardeş istiyordu
Kalbim.
**
İşte o zaman lezzetli yemekleri
Asya’nın,
Güzel kokularla dolduruyordu hazinesini
Altın düşlerimin,
Ve pırıl pırıl tünikleri
Sultanların
Düşüncelerimin önünde havada uçuşuyordu
Tutkulu.
**
 

Bulutsuz gökte seyre dalarken
Yıldızları,
Ve gözümden kaçan,
Bu geniş maviliğin içinde
Doyum olmaz manzaraları.
Tatlı hayaller,
İstemesem de, beni şaşkınlıktan 
Titrettiler.
**
Bir zamanlar tutuşan kalbim
Coşkuyla,
Buluşmalarını hayal ediyordu
Dindarca,
Edepli topluluklarıyla
Utangaç meleklerin
Aşağılamadan hiçbir tensel dileği 
Ezeli ve ebedi.
**
Eğer bu garip aşklarına sahip olsaydım
Meleklerin,
Ve hurilerin, bize vadettiği
Muhammet peygamberin,
Dudaklarımı ıslatmak için
Ateşim olduğunda,
Göğün altında tanımazdım
Bir başka tadı.
**
 

Ama bir taze çiğ gibi
Konulmuş,
Gözyaşları döken şafak tarafından
Çiçeklerin üstüne,
Ruhumun kıvrımlarındaki aşk da
Alev alev
Gözyaşlarını döktü
O derece gönül çekici.

François-Marie Robert-Dutertre, Çev. Sunar Yazıcıoğlu  

Rüya


Bu, sevimli perilerin beyaz ellerinde 
Zengin kolyeleri, parlak ganimetleri
İnsanların hüzünlü oturma odalarına
Taşıdıkları saatti.
Bu, kelimeleri isteksizce mırıldanarak 
Pek âşık görünen süzgün odalıkların 
Beyaz kollarının üstünde, hüzün 
Çiçeklerinin mis gibi koktuğu saatti.

Bu saatte, rüyamda son derece çok sevdiğim 
Siyah gözlü meleği gördüm;
Çok tatlı bir yalandan dolayı sarhoştum,
Onu, titreyerek çağırdım,
Ama ağzım boşuna yalvarıyordu;
Sesimin üzgün tonuna rağmen,
Beni hayran bırakan bu sevimli hayaletin
Bir meteor gibi kaçtığını gördüm,

François-Marie Robert- Dutertre (1815-1898)
Çev. Sunar Yazıcıoğlu 

Hoşgörü ve Yardımseverlik


Kardeşlerim, daha önce iki kez dünyayı 
Dolaştım; Her yerde yolsuzluk yığınlaydı,
Dipsiz derinliklerde araştırdığımda gördüm ki
Kusurun sayısı, erdemin sayısını aştı.

Kötülük tükenmez, o tohumunu her yere taşır,
Uzak kabilelere olduğu kadar ayaklarımızın altındadır;
Hepsi filizlenir, hepsi çiçek açar, ürün çoğalır,
Ve bir hükümdar gibi kabilelerini vergiyle cezalandırır.

İnsan, ıslak göz bebeklerini kurutmak için,
Yeni ümitlerinin desteklendiği,
Ölümsüzlük yolunu tırmanabilmeliydi. 

İşte Tanrı niçin, tanrısal yüksekliklerden, bize,
İki meleğini, ikiz kardeşleri aramıza indirdi:
Yumuşak Hoşgörüyü ve çekingen Yardımseverliği.

François-Marie Robert-Dutertre
Çev. Sunar Yazıcıoğlu  

Biz ikimiz


Biz ikimiz, aşkımız için sırra başvuralım,
Hoş görüşmelerimizi saklayalım bütün gözlerden;
Zira aşk, düşünsene, yalnız bir çiçektir,
O bir kuştur kaçar, kıskananların gözünden.

Biz ikimiz, bahar çayırları süslediğinde, 
Gürültüden uzak, iyi hissetmemiz için kendimizi,
Dile getireceğiz tatlı hülyalarımızı 
Alçaktan konuşulan çiçekli koruluklarda.

Biz ikimiz, sonsuz aşkımızın tadına varacağız,
Elim elini sıkarken, gözlerim gözlerini arayacak,
Kalplerimiz birleşen dudaklarımızla konuşacak
Ve bir gün seninle birlikte göklere çıkacağız. 

François-Marie Robert-Dutertre (1815-1898)
Çev. Sunar Yazıcıoğlu  
 

Kış


Kırların güzelliği yok artık,
Yok artık yeşil yapraklar,
Dağın çocuğu,
Daha önce ötülmeyen
Bacada öten,
Kış kırlangıcı,
Yılın güzel günlerinde,
Yaz kırlangıcı.
 
Gezinti yerlerinde
Göz alan demetler yok artık,
Yok artık hoş göz kırpmalar,
Orada, büyük ağaçların altında
Beyaz giyimli,
Gür siyah saçlı hanımların 
Her akşam geldikleri
Oldukca büyük, atlıkarıncalar.

Oysa, odanda ne yaparsın
Yüzünün zayıflamış hatlarını,
Aralık güneşi
Gri başlığıyla örttüğünde!
Rahat olmalı,
Rahat biçimde oturmalısın,
Ayakların ocak tarafında
Endişesiz uyumalısın.

Ya da, eğer tesadüfen
Kalp vurgunsa,
Çok da eşsiz olmayan,
Bir hanıma,
İyi olur, gibime geliyor,
Onu kollarına almak,
Ve ikiniz birlikte,
İki çarşafın altında kaybolmak.

François-Marie Robert-Dutertre (1815-1898)
Çev. Sunar Yazıcıoğlu 

İki ayaklı dostlar 


"Dünyanın tüm zekâsına tercih ederim temiz bir kalbi,
Ve iki ayaklı dostlardan seve seve vaz geçerim,"
Böyle söylüyordu köpeğiyle yaşayan bir beyefendi,
Emeklilik yıllarının tam ortasında.
"Dostum yok ondan başka,
Ve insanlar; kalbimde sizin uzun zaman işgal ettiğiniz yeri
Bugün o tutuyorsa, sebebi, 
Dört ayaklı nankörlükle de karşılaşılacağını 
O, bana göstermedi."

Antoine-Vincent Arnault (1788-1834)
Fable XV, Livre V.
Çev. Sunar Yazıcıoğlu 
 

Büyük anne


Köyün küçük kızları oynayın,
Güzel aşk türkülerinizi söyleyin 
Çabuk çabuk, heyhat! Bir gök fırtınası
Karartacak bu güzel günümüzü.

Sizi görünce, hatırlıyorum
Hem mutluluklarımı, hem başarılarımı ;
Sizin gibi, genç ve güzeldim,
Ve, sizin gibi, farkındaydım onların.
Birden uzun sarı saçlarım
Bana birkaç beyaz saç gösterdi...
Doğada olduğu gibi baharın ardından 
Baktım kış geldi.
 


Köyün küçük kızları oynayın,
Güzel aşk türkülerinizi söyleyin 
Çabuk çabuk, heyhat! bir gök fırtınası
Karartacak bu güzel günümüzü.

Saftım ve tecrübesizdim,
Aşkın tatlı yeminlerine kandım,
Ümitle seviyordum...
On beş yaşında mutluluğa inandım!
Julien’in kopardığı bir çiçek,
Bana güveninin işaretiydi;
Ama o solmaya kalmadı,
Nankör beni artık aklından çıkardı!

Köyün küçük kızları oynayın,
Güzel aşk türkülerinizi söyleyin 
Çabuk çabuk, heyhat! Bir gök fırtınası
Karartacak bu güzel günümüzü.

Yirmi yaşında, sadık bir dost
İlk üzüntümü hafifletmişti;
Üzgündüm, ama güzeldim,
Bana kalbini ve elini verdi.
Çok erken yakaladı yaşlılık bizi;
Biribirimizi seviyorduk, yaşlanmıştık...
Ölüm sevgimizi bozdu...
Arkadaşım, en mutlu o oldu!
 


Köyün küçük kızları oynayın,
Güzel aşk türkülerinizi söyleyin 
Çabuk çabuk, heyhat! Bir gök fırtınası
Karartacak bu güzel günümüzü.

Benim için, oyunu kesmeyin;
Gök duru, ben ise limandayım,
Çocukluğun gürültülü zevklerine
Büyük anne, gülümsüyor yine.
Sildiğim bu gözyaşı
Hüzün vermesin genç kalplerinize;
Güneş buzun üstünde parlar,
Kış birkaç çiçeği kendine saklar.

Köyün küçük kızları oynayın,
Güzel aşk türkülerinizi söyleyin 
Fırtınadan uzak göğün altında
Bu son günümü güzelleştirin!

Sophie d’Arbouville (1810-1850)
çev. Sunar Yazıcıoğlu
 
Genç kız aşkı

Annem, ne güzel bir gün! Her şey pırıl pırıl, ışık saçıyor.
Havada, kuşlar ötüyor, böcekler vızıldıyor;
Gümüş renkli dereler çakıltaşlarının üstünde yuvarlanıyor,
Çiçekler gökyüzüne güzel kokularını salıyor,
Zambak yarı açmış; 
Çiy ise damlasını, korudaki yapraklara gece bırakmış,
Güneş ve gündüz yüzünü gösterdiğinde,
Kaçarken sendeliyor ve aşkın gözyaşları gibi sonunda yere düşüyor .
Bakire Meryem’in beyaz ve hafif iplikleri,
Çayırların üstünde uçuyor gümüş bir örtü gibi:
Nefesimin onun için poyraz olduğu ince kumaşı, 
Geçerken bir kelebeğin kanadı dağıtıyor.
Nar ağacı eğiliyor, meyvelerinin ağırlığı altında,
Havada, kuş sesi var her dalda ;
Akşama dek, güneş göklerde parlayacak:
Bu gün güzel bir gün olacak!...Oh! Elbette, o ulaşacak!
**
O ulaşacak...ama neden? Kendisini sevdiğimi biliyor mu?
Her gün aynı şekilde, kendisini beklediğimi, 
-Gün, ister dün ister bugün olsun-
Geleceğini ümit mi ediyorum ve hep onu mu düşünüyorum?
Yok! Hayır! Ne anlayabilir ki! O bir şey bilmiyor....
Kalp çarpmaları kendini hiç duyurur mu?
Öne bakan gözler için bakıştan konuşulur mu?
O, bir gülümseme ağlamayı sonraya bırakmalı mı diyor?
 
Kimse bilmez ruhun derininde gizlenen düşünceleri!
Çok sevilen acıyı, ayıplanan saadeti,
Baloda, onları kim ele verir?...Çiçekler alnımda duruyorken,
Gülümsemem cevap verir her neşeli bakışa;
Yanından geçerim başımı çevirmeden,
Adımlarımı yavaşlatmadan....ve yalnız kalbim durur.
Ama aşk ya da hınç olsun, kalbi kim görür 
O kapalı bir kitaptır, ancak göğe görünür!
**
Uzakta, çayırlarda, bir çiçek kaybolmuş,
Hoş kokusu ele veriyor varlığını ve yaşamını;
Ot kaynağı saklar ve meşe bir kamışı;
Koruların serinliği dereyi belli eder;
Dans eden yaprakların uzun sallantıları
Bir esintiden mi ya da fırtınadan mı olduğunu bize söyler;
Renksiz küllerin boğduğu ateş,
Gözümüzden saklansa da ısısıyla tanınır;
Kırlangıç güneşi görmek için kaçarken,
Bilmediği ülkeyi yine güneşle bulur:
Her şey kokusuyla ve sesiyle, kendini ele verir,
Her şey gölgesiyle ve ışığıyla, kendini farkettirir,
Ve ben, şu dünyada, kaybolmuşum kalabalıkta,
Aşkım sessiz, hoş kokusuz, renksiz,
Kalbimi hiçbir önsezi çarptırmamakta!
**
Annem, bitti artık! Gün daha kasvetli bir hal alıyor;
Hiçbir gürültü, hiçbir adım, akşamın gölgesini bozmuyor.
**
Size vedalar!- size, onu bilmeyen nankör!
Siz, göremediğiniz gözyaşlarından suçlusunuz!
Parçalanan ruhum, son bir defa, varlığınızı hayal etti, 
Heyhat! ne çok arzu etmişti... 
Aslâ beklemiyorum artık aşkını ve çekip gidilmesini,
Gözyaşlarını ve özürünü, kırdığınız bu kalbin,
Her şeyi bilmezden geliyorsunuz!...Böylece bizim için, her şeyin 
Değiştiği dünyada görünmez koruyucu bir melek
Yaşamımıza bağlanıyor, yanımızda uçuyor;
İlahi örtüsünün altına sığındığımız ve aslâ, 
Eğilen alınlarımızın üstünde, nasılsa, 
Yarı açılan veya sarkan beyaz kanadı farkedilmiyor.
**
Her akşam, durmadan, baloda, salonlarda, 
Görmem gerekecek sizi, dans ederek, yanınızda ;
İlk rüyamda olduğu gibi, elveda yine de!...
Her ikimiz, sizin haberiniz olmadan, biten bu günde,
Birbirimizi terk edeceğiz!- Elveda, mutluluklar size!...
Sizin için duam, yükselecek göklere:
Fırtınayı uzaklaştırarak, adımlarınızı gülen sahillere 
Yönlendirmesini, esintinin aslâ, poyraz olup, 
Bir bulutla ufkunuzu perdelememesini; saatin isteğinize göre 
Hızlı ya da yavaş işlemesini Tanrı’dan istiyeceğim; 
Dinlediğiniz zaman kuş hep ötsün;
Baktığınız zaman her şey hoş görünsün,
Çalılılık yeşil, güneş parlak olsun;
Kalbinizin seveceği, sizin için
Kutsal bir aşkla hep canlı kalsın!...
-Eğer bazan, o derece uzun bir mutluluktan şaşkın,
Tanrıya : “ Ama Tanrım, niçin?” diye soracak olursanız ;
O belki : “ Bir kalp bana senin için dua ediyor...
Ve mutluluk payını, senin yaşamına veriyor!” diye cevap verecek.

Sophie d’Arbouville (1810-1850)
Çev. Sunar Yazıcıoğlu 
Dua eden çocuk

Aman Tanrım! Dua etmek … henüz çat pat konuşuyorsun;
Hayatında, sadece gün ağarmasını biliyorsun;
Doğa kanunu gereği ilkbahar sadece iki kez geldi;
Daha yeni tanınıyor sesinin güzelliği.
Bununla beraber, bir annenin derslerine saygılısın,
Şimdilik çat pat söylüyorsun birkaç kelimesini duanın!
Ah! duayı kadersizlerin kalbine bırak,
Ve yeniden sarıl oyunlarına sen, küçük yumurcak!

Yeter ki uyanınca, seni tanıyan, 
Kafesinden kaçan kuş, ötmeğe başlasın,
Annen gülümseyerek gelip beşiğini süslesin,
Yeni bir çiçek demetiyle yanında kalsın;
Yeter ki akşama doğru, kulağı okşayan sesi
Seni usulca uyutsun, ya da sessizce,
Kundağını sallasın, hafif bir güçle,
Uzun sallamalarla daha iyi uyursun:
Bütün mutluluğu oradadır sessiz çocukluğunun .
Ve nasıl dua edeceksin? yok ki bir umudun!
Yaşantı bir gündür, bu sevimli yaşında,
Gülmek ve ağlamak, orada silinir sırasıyla .
 
Daha sonra, küçük çocuk, yolculuğun sürecek,
Kalbin genç yaşının heyecanıyla titreyecek,
O zaman hissedeceksin baş döndüren güzellikleri ,
Kuruntularımızın, saf ve cazip hayallerini .
Kaçan bir gölge gibi tatlı bir umut seni izleyecek,
Tez kanan ruhuna birden görünüverecek,
Sana sezdirecek, saadeti ve aşkı...
İşte o zaman budur, Tanrıya dua zamanı!

Onun önünde diz çöküp, bağlılıkla ve umutla,
Konuşmadan söylenir; -Tanrı sessizliği bilir.
Ey Tanrım! Uzun zaman dua edilir size,
Mutlu olmak istenince, on altı yaşına gelince!

Zira, heyhat! Genç çocuk, uzun yolculuk sırasında,
Bulutsuz güzel bir günümüz olmaz daima;
Mırıldanarak akıp giden berrak dere,
Korkunç bir sele dönüşür çok kere ,
Ve hafif olan kayığın üzerinden esen kuzey rüzgârı,
Akşam, su yüzüne yakın kayalıklarda parçalar onu .
Git oyna, güzel çocuk! … Daha sonra gerekecek,
Yaşamının payını alacağın bizim gibi acı çekmek!
Az önce beliren umudun, kaçtığını göreceksin;
Bir gün seni sevecekler...belki unutulup gideceksin!...
Ah! ne dedim, çocuk? - Durdur, durdur oyunlarını,
Göğe bak ve birleştir küçük avuçlarını.

Sophie d’Arbouville (1810-1850)
Çev. Sunar Yazıcıoğlu
 

 

İlk aşk

İlkbahar, benden ne istiyorsun? Bu tatlı gülümseme de ne,
Saçlarında bu çiçekler ve bu doğan tomurcuklar?
Koruluklarda bu iç çeken ses, neyin nesi,
Ya nisan güneşinin okşayan ışınlarına ne demeli?

İlkbahar çok güzelsin, görünüşün gençliğimi hüzünlendiriyor;
Kendinden geçiren nimetlerle kalbimle konuşuyorsun;
Ve yakın bir mutluluktan senin bu hoş vaadin
Bana ilk mutluluğumdan uzun bir pişmanlık getiriyor.
 


Benim için bir tek varlık doğayı dolduruyordu;
Onun gözlerinde hayatı ve geleceği buluyordum;
Saf ve sakin sesinin ahenkli nefesinde,
Yepyeni bir sabaha doğru gençleştiğimi sanıyordum.

Of! Onu ne çok seviyordum! Ve bu sessizce oluyordu!
Utanmayla kutlanmış bakir alnının,
Pek çok mutlu tasasızlığın yüzdüğü ağzının,
O eksiksiz saflığını nefesim karartabilirdi.

Zaman zaman, ümidediyordum. Temiz olduğu kadar iyi,
İnsanlığıma yakışmayan kaderimden dolayı beni 
Teselli ediyordu; bir gün geldiğimde yüzünü kızarmış görmüştüm,
Tesadüfen eli elime değmişti.

Charles-Augustin Sainte-Beuve (1804-1869)
Çev. Sunar Yazıcıoğlu 
Her sevincin bir kusuru vardır


Her sevincin bir kusuru vardır
O kendi kendini sona erdirir.
Sizi sevmemi istiyorsanız;
Çok yüksek ses ile sakın gülmeyin.

Alçak ses insanı kendinden geçirir 
Bu kalp, külle kaplı ateş gibidir,
Kışın külleri altında
Şarkı söyler ve yanıp tükenir.

Paul-Jean Toulet
Çev. Sunar Yazıcıoğlu 
Geçmişi sever misiniz

Geçmişi sever misiniz
Ve çevre çizgisi silinmiş
Anımsatan tarihleri 
Hayal etmeyi? 

Çoktandır adım atılmamış,
Çok hafiften süsen çiçeği 
Ve amber kokan
Eski odaları.

Portrelerin solgunluğunu,
Ölenlerin öptüğü yıpranmış 
Değer verdikleri
Kutsal eşyaları. 

Değerli olmalılar,
Ve size bir az bahsetmeliler
Tozlu bir kalpten,
Esrar dolu.

Paul- Jean Toulet
Çev. Sunar Yazıcıoğlu
 
Gürültüsüz bir sonbaharda

Tatlı ve yumuşak bir gününde
Gürültüsüz bir sonbaharın
Gözlerimi kapattım, seni dinliyorum
Usandırıcı komşum.

Cesur parmaklarının bu gamları
Daha önce de gamlar vardı
Henüz hanım olmadığında
Vaktiyle, teyze kızları;

Ve yanardöner bir demirin gıcırdadığı
Rafette şatosunun siyah çatılarında,
Şafağı bayrama çeviriyordu
Altın sarısı, gümüş renkli arı uçuşmaları.

Paule- Jean Toulet (1867-1920)
Çev. Sunar Yazıcıoğlu
 
Büyük Hindistan’ın hatırasına

Büyük Hindistan’ın hatırasına
Uyumlu bir görüntü, 
Rafette şatosu besliyormuş, ne iyi,
Dört hindi, bir tavus kuşu da yanında.

Ve sanacaklar ki - bütün bu yankılar,
Gurk gurk sesleri, diğerinin bağrışması-
İlinde, köktencilerin kuşattığı
Değerli bir vali var.

Paul-jean Toulet
Çev. Sunar Yazıcıoğlu
 
 

Bana gönderilen bu güller

Elleriyle seçilen
Bana gönderilen bu güller,
Ertesi gün, gün ışırken,
Solmuştu.

Bakır bir tasta,
Bir bir, her saatte,
Petalleri çınlatır ve ruh verir
Hoş kokusuyla. 

Benimsin, ey kadın, o kadarının arasında, 
Çılgın eğlenceleriniz sırasında 
Alçaktan yankılandığı duyuluyor, 
Gençliğim son buluyor.

Paul-Jean Toulet
Çev. Sunar Yazıcıoğlu 
Hayatın neşeli bir şölen olduğunu söylemeyin,


Hayatın neşeli bir şölen olduğunu söylemeyin;
Ya bu aptalca bir düşünce ya da düşük bir ruh anı.
Bilhassa o sonsuz bir kötülüktür demeyin;
Bu kötü bir cesarettir ve çabuk usanılır.

Gülünüz, ilkbaharda çırpındığı gibi dalların,
Kumsalda karayel gibi ya da dalga gibi ağlayın,
Her zevki tadın, tüm acılara katlanın;
Şöyle söyleyin: bu çoktur ve bu gizli tarafıdır rüyanın.

Jean Moréas 1856-1910
Çev. Sunar Yazıcıoğlu
 
İdeal yaşam

(May’e)

Ateşin başköşede yer aldığı bir salon, mumlar,
Hep hizmet edilen gece yemekleri, gitarlar,
Kılıçlar, çiçekler, her tür ender tütünler,
İçki partilerinin olmadığı sohbetler.

İlkbaharda inci çiçekleri, güller, leylaklar,
Yazın yaseminler, karanfiller ve ıhlamurlar,
Bazen, gürültüden kaçan yalnız hayalperestler, 
Büyük parkın gecesini dolduracaklar.

Erkeklerin hepsinin soyu temizdi,
Kibirli müzelerce tanınan hayvan eğiticileri,
Dedikodusuz ve garezsiz kadınlar, 
Zarafetleriyle, akşamları ışıklandıracaklar.

Ve kollar, yelpazeler, çiçekler, penuvarlar,
İnce sarı saçlar, siyah kaba saçlar,
Bu güzel kokular arasında, akla gelebilir
Uzak ülkelerde, geçmişte kalmış yüzyıllar.

Charles Cros (1842-1888)
Çev. Sunar Yazıcıoğlu
 

Gelecek

(Sone)

Baş döndüren ağılı şenlendiren, kuru otun içindeki
Siyah gelincikler ve solmuş mavi kantaronlar,
Saygıdeğer atalarımın ceddime, bir zamanlar 
Yeminlerini ettikleri sararmış mektupları,

Burnunu soktuğu enfiye kutusu büyük amcamın,
Küçük masanın üstüne işlenmiş tavla
Beni hayran bırakır. Böylece tahmini bir zamanda,
Doğmamış olan sizleri, mest edecek mısralarım.

Şu an, çok hayat doluyum. Esen rüzgâr 
Bana çiçekli bir akdiken ve leylak kokusu getiriyor,
Öpücüklerimin gürültüsü yas çanınınkini örtüyor.

Ey gelecekteki okuyucu, onaltı yaşlarının, leylakların 
Ve ilk öpücüklerin sevinciyle yaşayanlar,
Aşklarınız dağılan kemiklerimi zevke vardıracaklar.

Charles Cros (1842-1888)
Çev. Sunar Yazıcıoğlu 
Fransa, sanatların, silahların ve yasaların ülkesi

Fransa, sanatların, silahların ve yasaların ülkesi
Uzun zaman memenle besledin beni:
Şimdi, emzireninin çağırdığı bir kuzu gibi,
Adınla boşlukları ve ormanları dolduruyorum.

Bazı kere beni çocuğun diye kabul ettinse de
Şimdi neden cevap vermiyorsun, ey acımasız?
Fransa, Fransa cevap ver acıklı tartışmama.
Ama kimse, ne de bir tek yankı cevap vermiyor bana.

Hain kurtlar ile ovanın arasında gidip geliyorum,
Kışın geldiğini hissediyorum, onun soğuk nefesi
Titreten bir dehşetle ürpertiyor tenimi.

Yorgunum, öteki kuzuların çayırdan yoksun değiller,
Kurttan, rüzgârdan ne de soğuktan korkmuyorlar;
Yine de ben sürünün en kötüsü değilim, biliyorlar.

Joachim du Bellay (1522-1560)
Çev. Sunar Yazıcıoğlu
 
Kendimi felsefe bilgini yapacağım

Kendimi felsefe bilgini yapacağım,
Ayrıca matematik ve tıp konusunda da;
Hukukçu olacağım ve yüksek bir kaygıyla 
Din bilimin sırlarını öğrenmeye çalışacağım.

İtalya’da kaldığım günlere Fransa’yı değiştiğimde
Utla ve fırçayla, eskirimle ve baloyla
Hayatımı renklendireceğim. Nutuk atacağım
Ve bütün bunları öğrenerek övüneceğim.

Ey insanlığın güzel anlatımları! Çok uzaklardan geldim,
Kendime usançtan, yaşlılıktan, özenden ve seyahatten, 
En güzel yaşımı kaybetmekten ders çıkarmak istedim. 

Böylece denizci tüm hazine olarak sık sık 
Altın külçe yerine ringa balıklarını taşımış,
Benim yaptığım gibi kötü bir seyahat yapmış. 

Joachim DU BELLAY (1522-1560)
Çev. Sunar Yazıcıoğlu
 
Annemin iki portresi önünde

Annem, ben onu şu eski portresiyle severim,
Genç kız olduğunda, görkemli günlerinde yapılan,
Alnı zambak rengi ve bir venedik aynası gibi 
Bakışı parlayan!

Annem, burada artık hep aynı değil;
Kırışıklar güzel mermerden alnını oymuş;
Evliliğinin pembe bir şiir gibi şarkı söylediği
Duygusal günlerinin parlaklığı kaybolmuş.

Bugün kıyaslıyorum da, ben bu yüzden üzgünüm,
Sevinçle kuşatılmış alnın yanında, sıkıntılı bir alın,
Yılların gün batısında altın bir güneş ve bir sis yoğun.

Ama, anlaşılamayan bir kalbin sır dolu yanı!
Bu solgun dudaklarla nasıl gülümserim ben?
Ve gülümseyen resimde, nasıl ağlarım?

Emile Nelligan (1879-1941)
Çev. Sunar Yazıcıoğlu
 
Kış akşamı

Ah! Kar nasıl da yağmış!
Penceremin camı kırağıdan bir bahçe.
Ah! Kar nasıl da yağmış!
Bu yaşam isteği de ne
Bendeki, bendeki acı içinde.

Bütün göller donmuş, buzun altında, 
Ruhum kararmış! Nerede yaşadım? Nereye gidiyorum?
Bütün ümitlerim donmuş, buzun altında:
Sarışın göklerin uzaklaştığı
Yeni Norveç’im ben.

Ağlayın, şubat kuşları,
Olanların ümitsiz ürpertisiyle,
Ağlayın şubat kuşları,
Ağlayın gözlerim, güllerim ağlayın,
Ardıç ağacının dalları içinde.

Ah! Kar nasıl da yağmış!
Penceremin camı kırağıdan bir bahçe.
Ah! Kar nasıl da yağmış!
Bu yaşam isteği de ne
Bendeki, bendeki usanç içinde.

Emile Nelligan
Çev. Sunar Yazıcıoğlu
 
Sonbahar tarantulaları

Gördün mü sığır sürülerinin yanında
Yaprakların düştüğünü akarsu yarıklarına
Akarsu yarıklarına? 

Gördün mü yılların tepeciğine düşmüş
Kuruntularım solmuş,
Hepsi solmuş?

İşkilli bir çabuklukla koşan 
Karayeli üzüntülerimizin
Ve benim üzüntülerimin!

Gördün mü sığır sürülerinin yanında
Yaprakların düştüğünü akarsu yarıklarına,
Akarsu yarıklarına? 

Ekim serenadım abartmakta 
Bir cenaze sesini ayda,
Ay ışığında.

İşkilli çabuklukla koşan 
Karayeli üzüntülerimizin,
Üzüntülerimin!

Bir köpek koşuyor vadiden.
Uzaklaşalım gidip şu ağaçlı yoldan, 
Kasvetli yoldan!
 


Ekim serenadım abartmakta 
Bir cenaze sesini ayda,
Ay ışığında.

Denilir ki her ağaç boşanırmış yaprağından
Ve kabuğundan,
Yaşlı kabuğundan.

Bak işte, yılların yamaçları üstüne düşmüş 
Kuruntularım solmuş,
Hepsi solmuş?

Emile Nelligan
Çev. Sunar Yazıcıoğlu
 
Altın Gemi

Som altından yapılmış büyük bir gemide:
Göğe deyiyordu direkleri, bilinmez denizlerde;
Denizkızı, vücudu çıplak, saçları dağılmış halde
Geminin önündeydi, kızgın güneşte.

Gemi gece büyük bir kör kayaya çarptığında 
Deniz kızı şarkı söylüyordu aldatan Okyanus’ta
Ve korkunç kaza suyun altında
Girdabın derinlerindeki hareketsiz tabutu eğdiği anda.

Yanları şeffaf, altın bir gemiydi,
Dinsiz denizcilerin hazinelerini ortaya koyuyordu,
Aralarında tartıştıkları Bıkkınlığı, Nefreti ve Nevrozu. 

Kısa süren fırtınadan ne kaldı geriye?
Kalbim ne oldu, terkedilmiş o gemide?
Heyhat! Rüyanın okyanusuna gömülüp gitti. 

Emile Nelligan
Çev. Sunar Yazıcıoğlu
 
Sobahar akşamları

Bak işte güller ve işte lale şarkı söylüyorlar,
Bronzdan ve mermerden kocaman heykellerin yanında,
Tekdüze ve pembe uzun akşamlarda
Ağaçların altında Aşkın çılgınlaştığı Parkta. 

Akşamları çiçeklikler neşe içinde şarkı söyledi
Orada ay ışığının, eğri duruşlarında,
Ve ağır, melankolik rüzgârın büyük savurmasıyla, 
Kimsesiz kuşların beyaz rüyaları deyişti.

Bak işte lale ve işte oradaki güller
Ve tanın kızıllığında kristalleşen zambak
Hayvanların ve her şeyin acısını taşıyarak, 
Geriye çekilen güneşte üzgün, ışıldıyorlar,

Benim ölen aşkım, kanayan bir ten gibi,
Yarasını dinlendiriyor, yatıştırıyor sinirlerini.
Bak işte lale, güller ve zambaklar,
Ruhumun yıkandığı anılara ağlıyorlar.

Emile Nelligan
Çev. Sunar Yazıcıoğlu
 
 
Barbara


Barbara hatırla;
O gün Brest’te aralıksız yağmur yağıyordu,
Ve sen gülümseyerek yürüyordun,
Işıl ışıl, çok mutlu, ıslanmış
Yağmurun altında;
Barbara hatırla!
Brest’de aralıksız yağmur yağıyordu;
Siam sokağında karşılaştık seninle,
Gülümsüyordun.
Ve senin gibi ben de gülümsüyordum.
Hatırla Barbara!
Ben seni tanımıyordum;
Sen de beni tanımıyordun,
Hatırla!
Yine de o günü hatırla,
Unutma!
Bir adam kapının sundurmasına sığınmıştı,
Ve sana adınla seslendi,
Barbara!
Yağmurun altında ona koştun,
Sırılsıklam, çok mutlu, ışıl ışıldın.
Onun kollarına atıldın,
Barbara bunu hatırla!
Ve sen diyorsam kızma bana,
Sevdiğim herkese sen derim de ondan.
Kendilerini ancak bir kere görsem de;
Sen derim birbirimizi sevdiğimiz herkese,
Hatta onları tanımasam da.
Hatırla Barbara!
Unutma!
Bu yağan mâkul ve mutlu yağmuru,
Senin mutlu yüzüne,
Bu mutlu şehre,
Bu yağmur, denize, 
Askeri tersaneye,
Ouestant’a giden vapura,
Ah! Barbara!
Savaş ne aptalca şey.
Şimdi ne geldi başına?
Bu demir yağmuru,
Kan, çelik, ateş yağmuru altında,
Ya seni kollarında sıkan,
Âşıkça,
Öldü mü, kayıp mı, yoksa hayatta mı hâlâ?
Ah! Barbara.
Brest’e aralıksız yağmur yağıyor,
Önce yağdığı gibi;
Ama bu aynı değil, her şey altüst olmuş.
Bu berbat bir matem ve üzüntü yağmuru.
Fırtına hiç değil, 
Çelik, demir ve kan yağmuru.
Basit deyişiyle yağmur bulutu,
Köpekler gibi geberten.
Kaybolan köpekler gibi;
Zaman geçtikçe Brest’te,
Onlar uzaklarda çürüyecekler,
Brest’ten çok uzaklarda,
Geriye hiçbir şey kalmayan Brest’ten.

Jacques Prévert
Çev. Sunar Yazıcıoğlu  
 

Ölü yapraklar

Of! Ne çok isterdim hatırlamanı,
Dost olduğumuz mutlu günleri,
O zaman, hayat daha güzeldi,
Güneş bugünkünden daha iyi.

Ölen yaprakları kürekle toplarlar,
Görüyorsun, unutmadım seni.
Ölen yaprakları kürekle toplarlar,
Hatıralar ve pişmanlıklar gibi.

Ve kuzey rüzgârı onları götürür,
Unutulmanın soğuk gecesine.
Görüyorsun, unutmadım seni.
Söylediğin şarkıyı unutmadığım gibi.

Bu bize benzeyen bir şarkı,
Beni seven sen, seni seven ben.
Biz ikimiz birlikte yaşıyorduk,
Beni seven sen, seni seven ben.

Ama, hayat birbirini sevenleri ayırır,
Usulca, gürültü etmeksizin.
Ve deniz kumun üstünden siler,
Ayak izlerini, ayrılan sevgililerin.

Biz ikimiz birlikte yaşıyorduk,
Beni seven sen, seni seven ben.
Ve hayat birbirini sevenleri ayırır,
Usulca, gürültü etmeden.

Ve deniz kumun üstünden siler,
Ayak izlerini, ayrılan sevgililerin.

Jacques Prévert
Çev. Sunar Yazıcıoğlu
 
Tembel öğrenci

O başıyla hayır diyor
Ama kalbiyle evet 
Sevdiğine evet diyor
Öğretmenine hayır 
Ayakta duruyor
Soru soruyorlar 
Ve bütün sorular soruluyor
Birden, onu çılgın bir gülme alıyor 
Hepsini siliyor
Rakamları ve sözcükleri
Tarihleri ve isimleri
Cümleleri ve tuzakları
Öğretmenin tehdidine karşı
Zeki çocukların yuhalamaları altında
Her renkten tebeşiri kullanıyor
Mutsuzluğun kara tahtasına
Mutluluğun resmini çiziyor.

Jacques Prévert
Çev. Sunar Yazıcıoğlu
 
Paris ve Seine

Seine nehri, senin hiçbir şeyin yok. İki rıhtım, ve hepsi bu,
İki pasaklı rıhtım, bir uçtan bir uca serpili
Küflenmiş iğrenç eski kitaplar ve suda daireler yapan 
Belli bir kalabalık, oltayla balık avlayan. 
Evet, ama akşam olunca, hantallaşan gelip geçenler 
Uykudan ve açlıktan sonunda seyrekleşirler,
Ve günbatımı, göğe kırmızı lekelerini bırakır,
Hayalperestlerin bakımsız evlerinden inmeleri hoş karşılanır
Ve, Notre-Dame’ın önünde, Cité’nin köprüsüne dayanmaları, 
Kalbini ve saçlarını rüzgâra verip düş kurmaları!
Gecenin esintisinin dağıttığı bakır rengi ve kızıl bulutlar,
Sessiz mavilikler içinde koşarlar;
Güneş can verirken, cümle kapısının üstündeki kıral başına 
Parlak kırmızı bir öpücük kondurmakta.
Gölge yaklaşırken kırlangıç kaçar
Ve iç karartan yarasaların uçuştukları ortaya çıkar.
Etraftaki tüm gürültü diner. Ancak belli belirsiz bir ses, 
Kendi şarkısını söyleyen şehir oradadır der.

Paul Verlaine
Çev. Sunar Yazıcıoğlu
 
Konsol

Geniş bir konsol bu, koyu renk meşeden oyma;
Çok eski, yaşlılardan aldı iyi görünümünü.
Konsol açıktır, ve ölü görüntüsüne 
Eski bir şarap seli gibi döker çekici parfümünü;

Dopdolu, eski, modası geçmiş eşya yığını,
Kokulu ve sararmış çamaşırlar, eski kadın ve çocuk giysileri, 
Pörsümüş danteller, büyük annenin, üzerine kartal başlı
Arslan resmedilmiş, başörtüleri;

-Orası madalyonların, beyaz ya da sarı lüle lüle saçların, 
Portrelerin, güzel kokuları meyvelerinkine karışan 
Kurumuş çiçeklerin aranıp bulunacağı yerdir.

-Ey bir zamanların konsolu, sen tarihleri iyi bilirsin,
Büyük siyah kapakların yavaşca açıldığında uğulduyorsun,
Hikâyelerini anlatmayı ne çok isterdin. 

Arthur Rimbaud (1854-1891)
Çev. Sunar Yazıcıoğlu
 
Yaz şarkısı

Yakıcı bir güneşte
Geçerken topladığın
Çiçeklerin,
Kaçıyor derinlerine, 
Sıcaktan şimdi,
Yaprakların.

Patikaları arıyoruz
Yarı açılmış
Denizi andıran,
Dalgalandığı zaman,
Yeşil bir yarım gün 
Mağaradan.

Gür çalılıklardan
Anlaşılmaz bir ezgi
Yükseliyor,
O derece ahenkli ki
Orman olabilir bu, 
Hayal ediyor...

Usulca şarkı söyle;
Aşık yüreğimde.
Hayranım
Sesini işitmeye
Korunun sessizliğinde
Yankılattığın.
 


Kuş, bir hamlede 
Uçarken, dalı,
Eğiyor,
Karanlık dalların altındaki
Kaynak, berrak bir sel gibi
Akıyor.

Gel otur kıyısına
Altın renkli tomurcuklar orada
Dolup taşıyor...
Rüzgâr suların üstünde
Çınlayan kamışlara 
Çarpıyor. 

Ve kal öylece
Tap tatlı kaygısı içinde
Hoşa gitmenin,
Bir gül dişlerinde,
Ve çıplak ayağın, içinde
Berrak suların.

Albert Samain (1858-1900)
Çev. Sunar Yazıcıoğlu
 
Duygularımla

Duygularımla, kalbimle ve beynimle, 
Her an doyumsuz 
İyiliğine ve merhametine
Bir meşale gibi uzatılmış tüm varlığımla 
Bir gün, son derece basit bir tarzda
Hayatımı, iyileştiren ellerine almak için
Sadakat yollarından gelmenden dolayı,
Seni seviyorum, övüyorum ve teşekkür ediyorum.

O günden sonra,
Biliyorum ah! Hangi sevda
Rahatlamış ruhumun üstüne 
Saf ve duru bir çiy gibi düştü. 

Kendimi sana ait hissediyorum, bütün yakıcı bağlarla
Alevleri kendi kor yığınlarına bağlayan
Bütün vücudum, bütün ruhum
Sana doğru yükseliyor, yorulmaz bir atılımla ;
Derin çoşkunu ve sevimliliğini,
Uzun uzun hatırlamaktan geri durmuyorum,
Öyle ki, birdenbire, zevkle, sayısız göz yaşlarıyla 
Gözlerimin dolduğunu hissediyorum,
 


Oradan sana geliyorum, mutlu ve toparlanmış olarak, 
Sevinçlerin en gerçeği olan ve ilerde olacak olan sana
Sonsuza dek saygılı olmak arzusuyla. 
Tüm sevgimiz çevremizde alev alev tutuşuyor;
Varlığımın bütün yansıması çağrına cevap veriyor;
Vakit emsalsiz ve hayran bırakıyor,
Parmaklarım titriyor, sadece alnını sıyırıp geçiyor,
Düşüncelerinin kanadı ona değiyormuş gibi sanki.

Émile Verhaeren (1855-1916)
Çev. Sunar Yazıcıoğlu 
 
Sonbahar rüzgârı

Sonbahar rüzgârını ne çok severim
penceremden duyduğumda
Ve çınladığında

Sonbahar rüzgârını ne çok severim
bacamı okşadığında
Ve kurumunu aldığında

Sonbahar rüzgârını ne çok severim
birden duraksadığında
Ve sonra yeniden başladığında

Sonbahar rüzgârını ne çok severim
bana biraz kış getirir
Ama onu affederim

Elodie Santos
Çev. Sunar Yazıcıoğlu 
 
Daima

Kış yaprakları kurutabilir,
İlkbahar çiçek açtırabilir
Senin kır evinin güneşi
Güneşim olacak sürekli
Mutlu bağ zincirledi bizi
Yaşlı kalbime can verdi:
Evet, dünya sahneyi değiştirdi,
Kendini seninle güzelleştirdi.

Delikanlılığımı dağıtıyordum
Boş hayallerinde talihin;
Bana göründün ve varlığın, tatlı
Yanılgıları gerçekleştirdi .
Her şey kalbime götürüyor onları
Cazibeleri aslâ zayıflamadı:
Evet, dünya sahneyi değiştirdi,
Kendini seninle güzelleştirdi.

Şehirlerde, köylerde,
Güzel günler ışıldıyor bize her yerde;
Tavan süsleri, yapraklar gibi
Aşklarımıza ödünç veriyor gölgelerini.
Herhangi bir saat senin yanında,
Kaçıyor tatlı bir unutmayla!
Evet, dünya sahneyi değiştirdi,
Kendini seninle güzelleştirdi.
 


Karıştırarak ruhlarımızı 
Zaman birleştirmek istediğinden beri onları,
Pek çok alevin söndüğünü gördü,
Ve pek çok bağın çözüldüğünü;
Boşuna sürüklüyor bizi akışı 
Ama ufkumuz hiç solmadı,
Evet, dünya sahneyi değiştirdi,
Kendini seninle güzelleştirdi.

Antoine Fontaney(1803-1837)
Çev. Sunar Yazıcıoğlu
 
Geri dön aşkım


Gel bastırayım göğsüme bir kere daha,
Kollarıma gel, yerin kalbimin üstünde;
Büyük saygım var düşüncene orada,
Hatıran galip duruyor zaman içinde .
O halde aşk yer yüzünde, neye yarayacaktı,
Güçsüz kalmış olsaydı çekilen acılarda?
Artık derinleştirme, susulacak geçmişi;
Seni seviyorum, öğreneceğim her şey, orada.
Sevdalı günlerinde meleğim derdin bana,
Ah! Kötü günlerinde de öyle olmak isterdim;
Ya yenik düşeceğiz acıların altında
Ya da sevginin gücüyle onu dindireceğim.

Antoine Fontaney (1803-1837) 
Çev. Sunar Yazıcıoğlu
 
Kin fıçısı

Kin solgun Danaid’lerin fıçısı*;
İntikam kırmızı ve güçlü kollarda çılgına dönmüş,
Kan ve ölüm gözyaşlarıyla dolu, büyük kovaları .
İçi boş cahilliklere taşımaya boş yere hız vermiş,

Şeytan gizli çukurlar açar bu dipsiz derinliklerde,
Terin ve çabanın bin yıl kaybolacağı,
Kin kurbanlarını diriltmeyi bilir yine de
Ve, yeniden can verir ezmek için vücutlarını.

Kin bir sarhoştur, bir meyhane köşesinde,
İçkiden yana susuzluk duyan her zaman
Ve Yedi başlı yılan gibi kendini çoğaltan.

-Ama içenler mutludur, galiblerini tanır,
Ve Kin bu çok kötü kadere adanmıştır,
Aslâ, uyuyup kalmaz altında masaların.


Charles Baudlaire (1821-1867)
Çev. Sunar Yazıcıoğlu
 
Terör

O akşam uzun zaman bir kaç yazar okumuştum.
Vakit gece yarısıydı, ve birden korktum.
Ama berbat bir korkuydu, Neden korkmuştum? Bilmiyordum,.
Korkudan soluk soluğaydım ve titriyordum,
Ürkünç bir şey olacağını anlamıştım ...
O sırada arkamda biri var sandım
Yüzünde acımasız bir gülüş olan, ayakta duran biri, 
Hareketsiz ve sinirli :
Ey işkence! Hiç bir şey işitmiyordum!
Yine de, saçlarıma dokunmak için eğildiğini duydum,
Ve elini omuzuma koyacağını,
Ve sözünün gürültüsünden öleceğimi!...
Hep bana doğru eğiliyordu, hep daha yakın;
Ve ben ebedi kurtuluşum için, 
Ne başımı çevirdim ne bir hareket yaptım...
Fırtınanın dövdüğü kuşlar misali,
Düşüncelerim fır dönüyordu, dehşetten aptal gibi,
Ve odamda başka gürültü işitmedim
Sadece korkudan takırdıyordu dişlerim.

Birden bir çatırtı oldu; çılgına döndüm,
Yaşayan bir göğüsten asla çıkmayacak olan,
Korkunç bir çığlık atarak sırt üstü düştüm,
Kaskatı kesilmiştim, hareketsizdim.

Guy de Maupassant (1850-1893) 
Çev. Sunar Yazıcıoğlu
 
Karlı gece

Büyük ova beyaz, sessiz, hareketsiz duruyor.
Gürültü yok, ses yok; sönmüş tüm hayat,
Bazan, kaygılı bir sızlanma oluyor fakat,
Barınaksız bir kaç köpek korulukta uluyor.

Havada şarkı yok, ayaklarımızın altında anız yok şimdi.
Kış bütün gelişmelerin üzerine yıkılmış;
Çıplak ağaçlar ufukta dikiliyor, yaprakları dökülmüş, 
İskeletleri beyazlaşmış, hayaletler gibi.

Ay geniş, solgun, sanki telaşlı.
Denebilir ki o , büyük, soğuk gökte üşüyor.
Kaygılı bakışlarla dünyayı dolaşıyor,
Gitmekte aceleci, ıssız görüyor etrafı .

Ay fırlattığı soğuk ışınları üstümüze düşürüyor,
Uzaklaşırken saçtığı, düşsel parıltılarla;
Soluk parlaklığının tuhaf yansımasıyla
Kar hüzünlü şekilde, uzaktan görünüyor. 

Ey! Küçük kuşlar için ürküten gece!
Buz gibi bir rüzgâr titreyerek koşuyor caddelerden;
Beşiklerin gölgeli barınakları artık olmadığından
Uyuyamazlar donmuş ayaklarının üstünde.
 


Buzlanmanın kapladığı büyük çıplak ağaçlarda 
Tir tir titriyorlar, orada korunmasızlar;
Sonu gelmeyen geceyi, gündüze dek bekliyorlar,
Karı seyrediyorlar kaygılı bakışlarla.

Guy de Maupassant
Çev. Sunar Yazıcıoğlu
 


Ümit

Boş bir yanılgı gibi
Ve gülen bir yalan;
Mutluluğum olan
Hayal, kendinden geçiyor sanki.
Ey tatlı kuruntu !
Dönmemek üzere kaçtığında,
Seninle götür aşkımı
O kısa dolaşmanda!

Bu çılgınca davranmak,
Bu sevecen duygu,
Yaşamımın bu büyüsü
Sensiz, bir üzüntü olur ancak.
Ey tatlı kuruntu !
Dönmemek üzere kaçtığında,
Seninle götür aşkımı
O kısa dolaşmanda!

Kendimi cezalandırmam için
Pek sevecen olduğumdan,
Sana çok değerli bir armağan
Vermeğe razıyım şu an.
Ey tatlı kuruntu !
Dönmemek üzere kaçtığında,
Seninle götür aşkımı
O kısa dolaşmanda!

Benden istediğiniz ne diyorum,
Acımasız bir özür dileme mi yoksa?
Duygusal bir kalbin ıstırabıyla,
Yasanıza boyun eğiyorum.
Ey tatlı kuruntu !
Dönmemek üzere kaçtığında,
Seninle götür aşkımı
O kısa dolaşmanda!


Marceline Desbordes- Valmore (1786-1859)
Çev. Sunar Yazıcıoğlu 
 

Kıskançlık

Seni bir an mutlu eden göz yaşlarımı ne yaptın?
Ya ümidini okşayan itiraflarım?
Ruhumun sırlarından hırçına döndü acın ,
Sonunda inanmak için, yemin istedin.

Yemin ettim : yine de inanmıyorsun,
Çiçekleri kokladığın için parfümlerden şüphen var;
Güneşe ışıklar, gökkuşağına renkler,
Şafağa ışınlar eklemek istiyorsun.

Kuşkucu, endişeli, nankör kıskançlık!
Aşk, kör aşk, aşkı sen gözardı ediyorsun!
Duru bir göğe bakıp, gündüzü istiyorsun ;
Of! Ne çok severim seni, tatlı tutku, ne çok ... !

Marceline Debordes-Valmore (1786-1859)
Çev. Sunar Yazıcıoğlu 
 
Üzgün ihtiyar...

Üzgün ihtiyar, beyaz saçlarının,
Zayıf günlerinde yok artık bir dayanağı,
Ve köle verilen oğlun, artık yaşlı babasının yanında kalmadığından beri
Evine kapanmış, görmek istemiyorsun kimseyi,
İç karartan bir üzüntü göğsünü parçalıyor, nefes aldırmıyor sana,
Elinle yaptığın, gürgen ağacından iskemlenin üstünde, 
Hizmetkarlarına, bizzat dostlarına duyarsızsın,
Alnın yere eğilmiş, gözün kuru, sarı suratın,
Bütün gün sessiz, yuvanda oturup, kalıyorsun,
Ölümü ya da oğlunu bekliyorsun.
Zincirlere vurulmuş, yavrusundan ayrılan dişi arslan ,
Yalnız ve ümitsizsin, peki sen ne yapıyorsun o zaman?
Mateme ve inlemeye terkedilmeni anlıyorum;
Öfkeli ellerinin altında çınlıyor göksün, 
Ağlayan, solgun matem evi, her yerde dillerde dolaşıyor,
Senin bağırmaların, uzun iç çekişlerin etrafı sarıyor.
Oturanlar uzaktan tanıyor ağlamanı.
“ İşte o diyorlar, acıların kadını!
Tanımayan, seni ölgün, saçı başı dağınık gördüğünde, 
Soruyor: “ Neyin var, ey üzgün kadın o halde!”
-Neyi mi var? Ona karşı bütün tanrılar birleşmiş
Ve üzgün kadın oğlunu kaybetmiş!

André Chénier 
Çev. Sunar Yazıcıoğlu
 
Şarlatan

Aylak insanlarla çevrili, gücü yettiğince bağıran:
Yeni köprü* üzerinde bir şarlatan, 
şöyle diyordu : gelin , baylar, koşun satın almağa
iyi gelen, bu önemli ilacı, her hastalığa:
Hayran olunan bir pudra,
akıl verir aptallara, 
dolandırıcılara şeref verir, masumiyet suçlulara,
yaşlı kadınlara aşık,
aşık ihtiyarlara genç bir odalık,
çılgınlara uysallık ,
cahillere bilgelik.
Pudramla hiçbir şey yoktur hayatta
üstesinden gelinmedik;
onunla her şey elde edilir, her şey bilinir, 
her şey yapılır; o ansiklopedidir.
Bu güzel hazineyi görmek için acele edin ...
gelin, bu altın tozu siz de deneyin.

Jean-Pierre Claris de Florian
Çev. Sunar Yazıcıoğlu

* Sen nehri üzerinde bir köprü 
 

Çocukluk arkadaşı

Bir arkadaş benimle konuşuyor ve yaşamımla ilgileniyordu:
O zaman, bu ölmek demekti...Yıldırımı kalpte duruyordu, 
Hapsolmuş bir kasırgadan genç yaşım sarhoştu;
Zira bu arkadaş alaycıydı, gülüyordu.

Üzüntü veren sevmek biliminini o tanımazdı.
Onun tek heyecanı sabırsızlıktı.
Sevmeden önce ıslık çalan kuş gibi hafif,
Şöyle derdi: “Her ateş söner, çünkü yeniden alevlenebilir;”
Gözüpek ve telaşsız gururla, şarkı dolu
Gözyaşımı anlamaya ayırmış olmalıydı gününü,
Eşit baharlarımızın çiçeklerini bir o taşırdı;
Ben şimdiden aplaydım, heyhat! Gözlerim hep yaşarırdı.

Kaba bir bağışlamayla süslerdi acımasını,
Titreyen sesimle, keyifle, tartışırdı.
Çok alçaktan cevap verirdim alaycı şüphelere...
Acı çekildiğini göstermek için mi acı çekmeyene?

Nerdeyse hiddetle, bana kötü kalpli dedi, birden
Oynanılan ve şarkı söylenilen mevsimi yanılttığımdan:
“Çıkın, koşun, zevkin çınladığı yere geliniz!
Boş zamanınızı neden hüzünle geçireceksiniz?
Hareketsiz kalıp cezalanmalara neden suskunsunuz?
Gelin, hayat güzel, bardakları doldurunuz!...
Hayır mı? Ağlamak mı istiyorsunuz? Olsun! Bu benim görevim:
Elveda!- Sizi görmeğe güldüğünüz zaman gelirim.”

Ben onun bir kuş gibi uzaklaştığını gördüm;
Ve sözünün gürültüsüne uzun zaman üzüldüm.
O da ne? Eğlence onda yüksek sesle şarkı söylüyordu,
Oysa o dışarda dans edenleri hiç duymuyordu.

Her şey değişiyor. Bir yıl akıp geçti, o dönüp gelmiş... 
Ne kadar solgun! Alnının üstünde hangi alev o derece iz etmiş?
Nasıl titriyerek koşuyor! nasıl sıkıyor elimi!
Ne kadar siyah gözleri! Yolda hangi şeytan yakalamış kendini?
- O bulmuş sevdiği ruhu.
Artık bana demiyecek: “ Ne kadar ölgün ! Bir kadın bu.”
Üzgün şekilde bana sordu : “ Orada mı Cehenneminiz?
Ve ben gülüyordum...Tanrım! Acı çekiyorsunuz siz!”

Marceline Desbordes- Velmore (1786-1859)
Çev. Sunar Yazıcıoğlu
 

Mahkûm


( Gérôm’a )

Orada, müezzinler çağrılarını durdurdu.
Yeşil gök, gurupta, kızıl, altın rengi saçaklarla süsleniyor;
Timsah suya daldı, çamurdan yatak aradı,
Büyük nehir son homurtularını yavaşlatıyor.
**
Oturmuş, tiryakilere yakışır tarzda, bağdaş kurmuş,
Şef hayal kuruyor, bizim bilmediğimiz esrarla ırgalanıyor,
Kürekçi sırasında oturan, çıplak, iki zencî kamburunu çıkarmış,
O sırada büyük çabalarla bir tekneyi kımıldatıyor.
**
Arka tarafta neşeli, ve sözle onu aşağılayan,
Cırlak, tek telli kemanı tırmalayarak ürkek tarzda ritim tutan
Bir Arnavut, öfkeli ve çok kötü bir bakışla öne sarkıyor;
**
Zira sandala bağlı ve bir zincirin altında sert bir tavırla,
Yaşlı bir Şeyh, aptal ve ciddi duruşuyla 
Nil’in yüzünde sallanan sivri uçlu minareleri seyre dalıyor;

José-Maria de Heredia (1842-1905)  

Carmen 1
  
Az önce ponza taşıyla parlatılan,
bu yeni, sevimli kitapçığı kime sunsam?
Sana Cornelius, bu saçmalıklara değer veren,
İtalya’da sensin tek cesaret edip,
yüzyılların tüm tarihini üç cilt halinde sergileyen,
Jupiter’in bilge eser bildiği emek ürünü eserini!
Kabul et, değeri ne olursa olsun, bu kitabı ve içindekilerini,
ve sen koruyucu bakirem, gelecek kuşaklarda,
bir asırdan çok, yaşamasını sağla!   


CATULLUS, MÖ. 87-54
Latinceden çeviren: Sunar Yazıcıoğlu

 










Carmen 2

Serçe, sevgilimin eğlencesi
Onun oyunlarının gözdesi 
O seni göğsünde tutar, seninle oynar.
Öp diye parmağının ucunu sana uzatır 
ve bilmem hangi sevecen hoppalıkla -o tatlı arzum- 
acısını dindirmeğe çalıştığında,
senin ateşli ısırıklarına ortam hazırlar.
Ben de seninle onun gibi oynayabilirmiyim,
üzgün kalbimin acısını azaltabilirmiyim?

CATULLUS, MÖ. 87-54
Latinceden çeviren: Sunar Yazıcıoğlu

Carmen 3 

Ağlayın Venus’ler, Cupido’lar
Ve sizler, pek çok güzel insanlar.
Öldü sevgilimin serçesi
Sevgilimin serçesi, onun eğlencesi
Gözünden çok sevdiği.
Bal kadar tatlıydı onun için.
Bir kızın, annesini tanıdığı gibi 
onu tanırdı, ayrılmazdı kucağından.
Ama yalnız onun için cıvıldardı durmadan, 
usanmazdı bir öte bir beri sıçramaktan
O şimdi, karanlık yoldan 
kimse dönmedi denilen yere gidiyor.
Lanet sana, sevimli olan her şeyi yok eden
Orcus’un kötü karanlıkları.
Benden aldığın serçe ne de sevimliydi.
Ey zavallı küçük serçe! Ey kötü yazgı!
Senin için sevgilimin güzel gözleri
ağlamaktan şişti ve biraz kırmızı.

Not: Cupido> Roma mitolojisine göre Venus’ün oğlu, aşk tanrısı. Yunandaki Eros’la aynı konumda
Orcus> Roma mitolojisine göre cehennemler tanrısı ve günahkârları cezalandıran tanrı. Yunandaki Pluton’a benzer.

CATULLUS, MÖ. 87-54
Latinceden çeviren: Sunar Yazıcıoğlu

 

Carmen 5


Yaşayalım benim Lesbiam ve sevelim birbirimizi.
Değerlendirelim mızmız ihtiyarların,
Bir para etmez çekiştirmelerini!
Güneş gidebilir, sonra geri gelir:
Kısa ışık bizim için bir kayboldumu,
O zaman sonsuz bir gecede uyumak gerekir.
Bana binlerce öpücük ver, sonra yüzlerce,
Ve sonra başka binlerce, başka yüzlerce.
Sonra gene bir başka binler, bir başka yüzler,
Ve sonra, bu binler pek çok olunca,
Dağıtalım hepsini unutalım diye,
Böylece kıskanan olmayacak
Ne kadar çok öpücük paylaşdığımızı bilip de.

CATULLUS, MÖ. 87-54
Latinceden çeviren: Sunar Yazıcıoğlu

 

Carmen 8                     
  

Zavallı Catullus bırak şu budalalığı,
kaybolmuş bil kaybolanı.
Bir zamanlar güzeldi günlerin,
çağrısına koştuğun zaman sevgilinin,
hiç kimsenin sevmediği kadar sevdiğin.
Ne oyunlar, ne güzellikler vardı onda;
senin istediğin, istemem demediği kızın da.
Gerçekten göz kamaştıran günlerin oldu.
Şimdi o istemiyor, sen de isteme,
kaçanı kovalama, mutsuz olma,
katlan, dayan, boyun eğme.
Güle güle sevgilim. Sağlam Catullus’un iradesi
artık aramayacak, istemeyecek kendisini istemeyeni.
Sen de ağlayacaksın istenmediğin için.
Vicdansız, lanet sana, ne olacaksın şimdi?
Kim arayacak seni? Kim seni güzel bulacak?
Kimi seveceksin? Kimin olacaksın?
Kimi öpeceksin? Kimin ısıracaksın dudaklarını?
Sen, Catullus, sağlam dur,  sakın boyun  eğme.
  
  
  
CATULLUS, MÖ. 87-54
Latinceden çeviren: Sunar Yazıcıoğlu
  
 
 
Carmen 9


Veranius, bütün dostlarımın en iyisi
üç yüz bin dostumun en önemlisi,
döndün mü evine ve Penatlarına, 
döndün mü birlik olmuş kardeşlerinin, yaşlı ananın yanına?
Döndün ya. Ne güzel haber!
Senin sağ salim döndüğünü görmek, 
âdet olduğu gibi, İspanya’nın yörelerini, olaylarını, 
insanlarını senden dinlemek,
ya da boynuna defalarca sarılmak,
gözlerini, gülen ağzını öpmek. 
Ey mutlu insanların binlercesi
var mıdır benden daha mutlu, daha sevinçlisi?

CATULLUS, MÖ. 87-54
Latinceden çeviren: Sunar Yazıcıoğlu


Not:

Penatlar> Etrüsklerde, sonra da Romalılarda aile ocağını, özellikle de malı, mülkü, yemek yapmağa yarayan ateşi korumakla yükümlü olan tanrılarıdır.

 

Carmen 13


Tanrının izniyle sevgili Fabullus bizim evde
sana iyi bir akşam yemeği yedireceğim bu günlerde
eğer beraberinde çokca lezzetli yemek getirirsen.
Güzel bir kız da getirmeyi ihmal etme.
Şarap, nükte ve tükenmez kahkahanı.
Tekrar söylüyorum, bunları getirirsen güzel dostum,
iyi bir yemek yiyeceksin çünkü senin Catullus’un
kesesi örümcek dolu. 
Ama bu değiş tokuşta, samimi bir dostluğu,
çok hoş, çok nazik bir şeyi de kazanacaksın.
Çünkü bu esansı Venus’le Cupidus 
sevgilime verdiler Fabullus, onu koklayacaksın, 
tanrılara kendinin bütün bir burun olman için yalvaracaksın.

CATULLUS, MÖ. 87-54
Latinceden çeviren: Sunar Yazıcıoğlu

 

Carmen 43


Selam, ne burnu küçük 
ne ayakları güzel, ne gözleri siyah, 
ne parmakları uzun, ne ağzı tükürüksüz, 
ne konuşması nazik olmayan;
müflis Formia’nın oynaşı bayan.
Senin güzel olduğunu mu söylüyorlar?
Seninle bizim Lespia’yı mı kıyaslıyorlar?
Vay sağduyusuz kaba yüzyıl vay!

CATULLUS, MÖ. 87-54
Latinceden çeviren: Sunar Yazıcıoğlu

 

Carmen 46


İlkbaharın ılık sıcakları artık dönüyor.
Gece ile gündüzün eşit olduğu göğün öfkesi
meltemin hafif esintilerine boyun eğiyor.
Catullus terk edelim Firigya’nın topraklarını,
Nicea’nın sıcaktan kavrulan verimli ovasını.
Uçalım küçük Asya’nın ünlü şehirlerine.
Sabırsız ruhum yanıyor, bir öte bir beri dolaşırken özgürlük içinde.
Ayaklarım güç buluyor neşeli ateşinde. 
Elveda dostların tatlı topluluğu;
Uzak ülkemizden birlikte çıktığımız
Döneceğiz değişik yollardan her birimiz. 


Not: Nicea > Bugünkü İznik

CATULLUS, MÖ. 87-54
Latinceden çeviren: Sunar Yazıcıoğlu







 

Carmen 51


O bana tanrının bir eşi görünür,
Mümkünse tanrılardan da üstün görünür.
O adam ki karşına geçer oturur.
Ve sen tatlı tatlı gülümserken
Sık sık seyredebilir ve dinler.
O zaman ben kendimden geçerim;
Çünkü seni gördümmü Lesbia,
Derhal [ağzımda] sesim kesilir, dilim tutulur.
İnce bir alev tenimde kaynar,
İçten bir uğultu kulaklarımı çınlatır,
Gözlerime gecenin karanlığı çöker.
İşsizlik Catullus seni hasta ediyor,
O yüzden taşkınlıklar, pek çok aşırılıklar ediyorsun.
İşsizlik geçmişte
Kralların da, mâmur şehirlerin de 
Mahvına sebep olmuştur.

CATULLUS, MÖ. 87-54
Latinceden çeviren: Sunar Yazıcıoğlu
  
 

Carmen 73


İnanma iyi hizmet etmenin değerli olacağına,
ya da birinin sana minnet duyacağına.
Nankörlük her yerde var, iyilikse geçersiz;
o bir yüktür, zarar verir, er geç ağlarsın ona.
Hiç kimse sıkboğaz etmedi beni düşünüyorum da,
dün bana biricik dostu gözüyle bakandan başka.

CATULLUS, MÖ. 87-54
Latinceden çeviren: Sunar Yazıcıoğlu

 

Carmen 83


Kocasının yanında Lesbia
çok kötü sözler söyler bana:
O salak bundan pek keyif alır. 
Hiçbir şeyden şüphelenmez misin sen be katır?
Sağlıklı olurdu beni unutup sussa:
hırlıyor, sözümü kesiyor oysa. 
Sadece beni hatırlamıyor, ama daha kötüsü hiddetleniyor,
demek ki yanıp tutuşuyor, o yüzden konuşuyor.

CATULLUS, MÖ. 87-54
Latinceden çeviren: Sunar Yazıcıoğlu





 

Carmen 85


Nefret ediyorum ve seviyorum. Nasıl olur diye belki sorarsın.
Bilmiyorum, ama öyle hissediyorum ve acı çekiyorum.

CATULLUS, MÖ. 87-54
Latinceden çeviren: Sunar Yazıcıoğlu
  
 

Carmen 92


Lesbia arkamdan durmadan konuşur, susturamazsın:
Lesbia beni sevmiyorsa ölüm çıksın. 
Nerden mi biliyorum? Çünkü ben de onun gibiyim: 
ondan kurtulmak için hep yalvarıyorum, 
ama ölüm çıksın ki onu seviyorum.


CATULLUS, MÖ. 87-54
Latinceden çeviren: Sunar Yazıcıoğlu


  




 

 

Carmen 107
  
İnsanın hiç beklemediği arzuları, dilekleri
bütünüyle yerine gelirse eğer,
hiçbir şeyle ölçülmez mutluluğu.
Bu benim sevincim   de onun gibi,
altından daha değerli.
Bana dönüyorsun, Lesbia,
arzum, artık ümidimin kalmadığı şu anda,
geri dönüyorsun, bana.
Ey işaretlenmiş beyaz gün!
Kim söyleyebilir benden daha mutlu olduğunu,
hayatta bundan daha arzu edilebilir şey bulunduğunu?
  
CATULLUS, MÖ. 87-54
Latinceden çeviren: Sunar Yazıcıoğlu
 

ÇOK UZUN ZAMAN İÇİNDE
 
Çok uzun zaman içinde yapraklar şatosundan geçtim 
Yapraklar yosunun içinde yavaş yavaş sararıyordu 
Ve uzakta deniz kabukları ümitsizce denizdeki kayaya tırmanıyordu 
Hatıran ya da daha doğrusu körpe varlığın aynı yerdeydi 
Şeffaf varlığın ve benimki 
Hiçbir şey değişmemişti ama şakaklarım ve gözlerimle aynı zamanda her şey eskimişti 
Sevmiyor musunuz bu ortak yeri? Bana bırakın bana bırakın bu çok nadir alaycı memnuniyeti 
Varlığın hariç her şey eskimişti 
Çok uzun zaman içinde yalnız yaşanan günümün denizin çekildiği yerinden geçtim 
Dalgalar hep aldatıcıydı 
Kaza geçiren geminin çatısı, onu bilirsin-o fırtına ve öpücükler gecesini hatırlıyor musun ?- kaza geçiren bir gemiyi ya da ilkbaharın yağmurunda bir rüzgârın yuvarladığı zarif bir kadın şapkasını ?- aynı yerdeydi 
Ve sonra anlamsız tra la la ile yaban eriği ağaçlarının arasında dans ediyorduk! 
Aperitiflerin adı ve rengi değişmişti 
Gökkuşakları buzlara çerçeve hizmeti görüyordu  
Çok uzun zaman içinde sen beni sevdin. 
 
Robert Desnos 
Çev. Sunar Yazıcıoğlu 
 
Not: Şiir serbest mısra tarzında yazılmıştır. Modern şiirde, serbest mısra diye kafiyeye uyma gereği olmayan, değişik sayıda hecelerden oluşan ve belli bir ritme uymayan şiire denir. 
Bir serbest mısra iç kafiyeler, yarım kafiyeler, aliterasyonlar vb. bulundurabilir.
 
KIZIM ADEL’E
 
Yanımda uyuyordun, çok küçüktün, pembe ve taze,  
Bir küçük İsa gibi uyukluyordun beşiğinde; 
Çok sakindi ve çok sevimliydi temiz uykun 
Öyle ki işitmiyordun gölgede öten kuşu; 
Ben ise, düşünceliydim, soluyordum tüm karamsar hoşluğunu  
Gizemli gökyüzünün. 
 
Meleklerin uçuştuğunu hissediyordum başının üzerinde; 
Uyumanı seyrediyordum kundağının bezi üstünde; 
Yasemin ve karanfil yapraklarını serpiyordum sessizce; 
Kapalı göz kapaklarına dikkatle bakıyor, dua ediyordum; 
Gözlerimi göz yaşlarıyla ıslatıyordum,  
Bizi bekleyen şeyleri düşünüyorken, gece. 
 
Bir gün uyuma sırası bana gelecek;  
Gölgeden yapılmış yatağım, kasvetli ve ürkünç olacak 
Öyle ki hiç duymayacağım kuşun öttüğünü; 
Ve gece siyah olacak; o zaman, ey sevimli güvercin, 
Göz yaşları, dualar ve çiçeklerle, mezarıma geleceksin 
Tıpkı benim, beşiğinde sana yaptığım gibi. 
 
Victor Hugo 
Çev. Sunar Yazıcıoğlu
 
 


BİZ BİRLİKTE OTURUYORKEN
 

Biz birlikte oturuyorken 
Bir zamanlar bizim tepede, 
Su akar, çalılar titreşirken 
Koruluğa değen evde. 
 
O on yaşındaydı, ben ise otuzumda; 
Hiçbir şeye değişmezdi beni. 
Ah! Derin ve yeşil ağaçların altında 
Otun kokusu ne güzeldi! 
 
İşimi hafif, göğümü mavi, 
Kaderimi mutlu kılardı. 
Ne zaman ki bana: Babacığım derdi 
Tüm kalbim: Tanrım! diye haykırırdı. 
 

Sayısız hayallerimin arasında, 
Neşeli konuşmasını dinlerdim, 
Gözlerinin ışığıyla  
Gölgede aydınlanırdı alnım. 
 
Onda bir prenses edası vardı 
Elinden tuttuğumda; 
Durmadan çiçek arardı 
Ve fakir arardı yolda. 
 
Herkesin gözünden gizlerdi, 
Çalarmış gibi verirdi. 
Ah! giydiği küçük güzel elbiseyi 
Hatırlıyorsunuz değil mi? 
 
Akşam, mum ışığının yanında, 
Küçük gürültülerle cıvıldardı, 
O sırada pencerenin kızarmış camına 
Gece kelebekleri çarpardı. 
 
Melekler onda kendini yansıtırdı. 
Mutluluğu ne de güzeldi! 
Aslâ yalan söylemeyen bakışı 
Gök, göz bebeklerine verdi. 
 
Ah! gördüğümde henüz çok gençti 
Ne zamanki kaderimde belirdi! 
Şafağımın çocuğu, 
Sabahımın yıldızı oldu! 
 
Ay ışıklı ve duru, 
Gökte parlardı güzel aylarda, 
Nasıl giderdik ovaya doğru! 
Nasıl koşardık ormanda! 
 
Sonra, yalnız kalmış ışığa doğru 
Karanlık evi yıldıza boğardık, 
Vadiden geri eve gelinirdi, 
Eski duvarın köşesinden dönerdik; 
 
Gelirdik, kalplerimiz coşkuyla dolu,  
Göğün ihtişamından bahsederdim. 
Arının bal yaptığı gibi 
Genç ruhuna şekil verirdim. 
 
Saf düşünceli tatlı melek, 
Dünyaya gelirken neşeliydi... 
Bütün her şey gelip geçti 
Gölge gibi, rüzgâr gibi! 
 
Villequier, 4 eylül 1844 
 
Victor Hugo 
Çev. Sunar Yazıcıoğlu 
 
Not: 
Léopoldine, Victor Hugo’nun büyük kızıdır, henüz 20 yaşındadır. Kendisinden 6 yaş büyük olan eşi Charles ile, ailesinin yaşının evlilik için küçük olduğu itirazlarına rağmen, severek evlenir. Charles’ın amcası, amcasının oğluyla çiftler Seine nehrinde bir yelkenli kanoyla dolaşmağa çıkarlar, hava önce güzeldir ama sonradan fırtına çıkar, kano devrilir. Çok iyi bir yüzücü olan Charles birkaç dalıştan sonra Léopoldine’i çıkarır, onun da diğer ikisi gibi ölmüş olduğunu görünce o da ölmek için dalar ve ölür. Olayı köylüler görmüştür, onlar anlatırlar. Villequier’de olan bu olayı Victor Hugo 4 gün sonra duyar ve bir çok yıl edebi çalışmasına ara verir. S.Y.
 
YARIN, ŞAFAKTAN
 
Yarın, köyün beyazlaştığı saatte, şafaktan, 
Görüyorsun, beni beklediğini biliyorum, gideceğim.  
Ormandan gideceğim, dağdan gideceğim. 
Uzun zaman senden uzak kalamam. 
 
Gözlerimi düşüncelerime dikip yürüyeceğim, 
Dışardaki hiçbir şeyi görmeden, hiçbir gürültüyü duymadan, 
Sırtım bükük, elim göğsümde bağlanmış, kimsesiz, tanınmayan, 
Gündüzün benim için gece olacağı, üzgün biri olacağım. 
 
Ne akşamın düşen altın rengine bakacağım, 
Ne uzakta Harfleur’e doğru inen yelkenlilere, 
Varınca, çiçekli bir çalı fundası mezarının üstüne  
Ve yeşil bir çoban püskülü demeti bırakacağım. 
 
Victor Hugo 
Çev. Sunar Yazıcıoğlu
 
KIZIMA
 
Çocuğum, görüyorsun, boyun eğiyorum. 
Benim gibi yap: Dünyadan uzak yaşa; 
Mutlu mu? Hayır; galip mi? Aslâ. 
-Başkaldırma !-  
 
İyi ve uysal ol, başın saygıyla kalksın. 
Gün, alevini nasıl veriyorsa göklere, 
Çocuğum, ruhunu bırak sen de 
Gözlerinin maviliklerine! 
 
Hiçbir şey mutlu değildir ve hiçbir şey galip değil. 
Saat herkes için, tamamlanmamış; 
Saat bir gölgedir, çocuk ve hayatımız  
Ondan yapılmış. 
 
Evet, bütün insanlar kaderlerinden bıkmış. 
Mutlu olmak için, herkese, - hırçındır hayat!- 
Her şey eksik. Her şey, yani 
Az bir şey, heyhat!. 
 
Bu az şey şudur, kendince, 
Her biri onu arar ve arzu eder evrende: 
Bir isim, biraz altın, bir bakış, bir kelime, 
Bir gülümseme! 
 
Sevinç, aşksız yaşayan büyük krallarda bulunmaz; 
Su damlası sınırsız çöllerde olmaz. 
İnsan bir kuyudur, eksiklik her zaman  
Ortadan kalkmaz. 
 

Bizim yücelttiğimiz düşünürlere bak, 
Yazgısı bize hakim olan kahramanlara , 
Karanlık ufkumuz o isimlerle hep 
Aydınlanmakta! 
 
Bir meşale gibi, sayısız ışınlarıyla,  
Gözümüzü kamaştırdıktan sonra,  
Onlar bir parça gölge aramaya gittiler  
Mezarda . 
 
Sıkıntılarımızı ve acılarımızı bilen gök, 
Boş ve çınlayan günlerimize acıyor. 
Her sabah, gün ağarmalarımızı 
Gözyaşlarıyla yıkıyor. 
 
Tanrı bizi, her adımımızda, aydınlatır,  
Üzerinde durduğu ve üzerinde durduğumuz; 
Öteki dünyanın kendi kanunu vardır, 
Ve bizim kanunlarımız ! 
 
Bu kutsal kanuna uymak gerek. 
İşte şu, her ruh ulaşabilir ona : 
Hiçbir şeyden nefret etmemek, her şeyi sevmek, 
Her şeyden şikayet etmek ya da ! 
 
Victor Hugo 
Çev. Sunar Yazıcıoğlu
 
 

BEYAZ KAR
 
Melekler melekler gökteler 
Biri subay gibi giyinmiş 
Biri aşçı gibi giyinmiş 
Şarkı söylüyor ötekiler 
 
Güzel subay gök rengiyle 
Tatlı ilkbahar Noel’den çok sonra olacak 
Güzel bir güneşle seni madalyalandıracak 
Güzel bir güneşle 
 
Aşçı kazları yoluyor 
Ah! Kar yağıyor, bakın! 
Kar yağıyor ama sevdiğim kadın 
Neden kollarımda olmuyor 
 
Guillaume Apollinaire 
Çev. Sunar Yazıcıoğlu
 



KADININ GÖZLERİ
 
Aden ilk güzelliğinde ışıl ışıl parlıyordu. 
 
Havva, hâlâ güneşte gözleri kapalı, 
Yeni yaratılmıştı, dinleniyordu 
Çiçekli otların arasında, yanında uyuyan bir adam vardı; 
Ve, gelecek kötülük için, Şeytan Cehennemde  
Düşünüyordu, hârika güzeldi Havva. 
Yüzü çok saftı, saçlarının içinde boğulmuş, 
Bükülmüş kolunun üstüne gevşekçe dayanmış 
Ve henüz tüylenmiş beyaz koltuk altını göstererek, 
Minik dirseğinden gürbüz kalçasına dek, 
Hayran bırakan bir hat, yumuşak engebelerle 
İniyor ve sevimli ayaklarına kadar kayıyordu. 
Yaratan yarattığıyla övünüyordu: 
Gücünü, tabiatın eşsizliği ve güzelliğiyle, uyuyan kadını  
Güzelleştirmek için ona vermiş ve kendine tâbi kılmıştı. 
Nefesinin daha güzel kokması için  
Ovanın zambaklarının üzerinden geçmekte olan  
Meltemden almıştı kokusunu; genç ve mağrur göğüslerini  
Titretmek için, denizlerin ritminden almıştı ahengini; 
Uykudayken konuşuyordu ve tatlı mırıltısını  
Dalların altındaki kuşların cıvıltısından 
Ve uzun akışkan, alev kırmızısı altın saçları 
Güneşin ışınlarının parlaklığından almıştı; 
Ve güllerden almıştı şahane teni. 
 

 




Havva uyanıyordu; kapalı göz kapaklarından 
Son rüya kaçıyordu şimdi, siyah kelebek gibi,  
Ve bu kapanmış kirpiklerin altında bir ışın titreşiyordu. 
O sırada, alevler içindeki çalılığın dip tarafında görünür şekilde 
Tanrı kadının cazibelerine son bir defa,  
Ama en önemli olan şekli vermek istedi, 
Ve gözlerine göğün tüm sonsuzluğunu ekledi. 
 
François Copée (1842-1908) 
Çev. Sunar Yazıcıoğlu
 
AYRILIK
 
Böylece uzaklaştın demek; 
Yürüdün geriye dönmeden, 
Solgun ve sararan yolu, 
Ekim ayı bitiyorken! 
 
Uzaklaşıp gittiğini gördüm, 
Eskiden bana gelirdin aceleyle; 
Gözlerim şimdi daha üzgün,  
Yeşilliğini yitiren dalların her kemerinde, 
 
Bizi ebediyen ayıran 
Aralığı artarak uzuyordu dalların, 
Yine de zarafetine hayrandılar 
Esnek vücudundaki ince hatların. 
 
Ey! Süt ve kar beyazı tatlı vücut, 
Her zaman baygın ve üşüyensin, 
Kaymak taşından yapılmış ışıklı vücut 
Hep senin korunman için dua ederdim. 
 
Ey! Corrège’e lâyık güzel vücut 
Eşsiz ve zayıf ışıltınla 
Bir büyü gibi çıkıp geldin 
Ağır, beyaz duruşunla! 
 
Bizzat benden uzaklaşırdı, 
Boş kollarımdan kaçarak, 
Alnım hep solgun kalırdı 
Yoksun bir kalp bırakarak. 
 

 
Başın eğik yürüyordun; 
Sevgimiz koparılmıştı 
Pişmandın belki bir an, 
Duraksayan adımın yavaşlamıştı; 
 
Ve belki bir göz yaşı, hatta 
Titriyordu, sevimli mavi gözlerinde,  
Çekiciliğin ölmüş de olsa 
Mutlu yaşayabilirdik seninle! 
 
Ah! Belki de çabuk bir bakış, 
Bir teki, seni koyabilirdi kollarıma , 
Ve doyumsuz kalbime dönerdin; 
Dönmedin ama! 
 
Başın eğik yürüyordun, 
Sarı ve çiğ renkte halının üstünde 
Yoluna saçılmıştı bazı şeyler, 
Uyuşmuş karaağaçların gölgesinde; 
 
Sisin içinde ve uzaklardan 
Sonuna dek sana baktım, 
Şeklini küçülmüş gördüm, bir an 
Havada kararsız dalgalandın, 
 
Karanlık çetin dakikaya dek 
Orada, vedaların sonuncusu oldu, 
Gözyaşlarımın içinde ölerek 
Saçlarının altın ucu. 
 
Auguste Angellier (1848-1911) 
Çev. Sunar Yazıcıoğlu 

 
 
KIŞ, SEN TEK KELİMEYLE İĞRENÇSİN 

Kış, sen tek kelimeyle iğrençsin, 
Yaz ise eğlenceli ve nazik, 
Sabah akşam ona eşlik eden. 
Mayıs ve Nisan buna şahit. 
 
Yaz, tarlalar, ormanlar ve çiçeklerle  
Yeniden giyinir, yeşillik giysisini 
Ve öteki pek çok renklerle 
Çünkü bu ona doğanın emri. 
 
Ama sen, Kış, pek dolusun 
Kardan yana, rüzgâr, dolu ve yağmurdan; 
Ciddi söylüyorum, abartmadan: 
Sürgüne gönderilmelisin, 
Kış, sen tek kelimeyle iğrençsin, 
 
Charles d’Orléans  
Çev. Sunar Yazıcıoğlu


 
MAHKÛM

( Gérôm’a )

Orada, müezzinler çağrılarını durdurdu.
Yeşil gök, gurupta, kızıl, altın rengi saçaklarla süsleniyor;
Timsah suya daldı, çamurdan yatak aradı,
Büyük nehir son homurtularını yavaşlatıyor.
**
Oturmuş, tiryakilere yakışır tarzda, bağdaş kurmuş,
Şef hayal kuruyor, bizim bilmediğimiz esrarla ırgalanıyor,
Kürekçi sırasında oturan, çıplak, iki zencî kamburunu çıkarmış,
O sırada büyük çabalarla bir tekneyi kımıldatıyor.
**
Arka tarafta neşeli ve sözle onu aşağılayan,
Cırlak, tek telli kemanı tırmalayarak ürkek tarzda ritim tutan
Bir Arnavut, öfkeli ve çok kötü bir bakışla öne sarkıyor;
**
Zira sandala bağlı ve bir zincirin altında sert bir tavırla,
Yaşlı bir Şeyh, aptal ve ciddi duruşuyla
Nil’in yüzünde sallanan sivri uçlu minareleri seyre dalıyor;

José-Maria de Heredia (1842-1905)
Çev. Sunar Yazıcıoğlu 


 
ÇOCUKLUK ARKADAŞI

Bir arkadaş benimle konuşuyor ve yaşamımla ilgileniyordu:
O zaman, bu ölmek demekti...Yıldırımı kalpte duruyordu,
Hapsolmuş bir kasırgadan genç yaşım sarhoştu;
Zira bu arkadaş alaycıydı, gülüyordu.

Üzüntü veren sevmek bilimini o tanımazdı.
Onun tek heyecanı sabırsızlıktı.
Sevmeden önce ıslık çalan kuş gibi hafif,
Şöyle derdi: “Her ateş söner, çünkü yeniden alevlenebilir;”
Gözü pek ve telaşsız gururla, şarkı dolu
Gözyaşımı anlamaya ayırmış olmalıydı gününü,
Eşit baharlarımızın çiçeklerini bir o taşırdı;
Ben şimdiden ablaydım, heyhat! Gözlerim hep yaşarırdı.

Kaba bir bağışlamayla süslerdi acımasını,
Titreyen sesimle, keyifle, tartışırdı.
Çok alçaktan cevap verirdim alaycı şüphelere...
Acı çekildiğini göstermek için mi acı çekmeyene?

Nerdeyse hiddetle, bana kötü kalpli dedi, birden
Oynanılan ve şarkı söylenilen mevsimi yanılttığımdan:
“Çıkın, koşun, zevkin çınladığı yere geliniz!
Boş zamanınızı neden hüzünle geçireceksiniz?
Hareketsiz kalıp cezalanmalara neden suskunsunuz?
Gelin, hayat güzel, bardakları doldurunuz!...
Hayır mı? Ağlamak mı istiyorsunuz? Olsun! Bu benim görevim:
Elveda!- Sizi görmeğe güldüğünüz zaman gelirim.”

Ben onun bir kuş gibi uzaklaştığını gördüm;
Ve sözünün gürültüsüne uzun zaman üzüldüm.
O da ne? Eğlence onda yüksek sesle şarkı söylüyordu,
Oysa o dışarda dans edenleri hiç duymuyordu.

Her şey değişiyor. Bir yıl akıp geçti, o dönüp gelmiş...
Ne kadar solgun! Alnının üstünde hangi alev o derece iz etmiş?
Nasıl titreyerek koşuyor! Nasıl sıkıyor elimi!
Ne kadar siyah gözleri! Yolda hangi şeytan yakalamış kendini?
- O bulmuş sevdiği ruhu.
Artık bana demeyecek: “ Ne kadar ölgün ! Bir kadın bu.”
Üzgün şekilde bana sordu : “ Orada mı Cehenneminiz?
Ve ben gülüyordum...Tanrım! Acı çekiyorsunuz siz!”

Marceline Desbordes- Velmore (1786-1859)
Çev. Sunar Yazıcıoğlu 
 


GEÇMİŞ ZAMANLARIN HANIMLARININ ŞARKISI
Söyle bana nerede, hangi ülkedeler
Romalı güzel Flora,
Archipiades, ve de
Onunla kardeş çocuğu olan Thias,
Irmağın, dahası, küçük gölün üstünden,
İnsan olmalarından çok güzellikleriyle söylenen
Gürültünün alıp götürdüğünde konuşan yankı .
Ama nerede bir zamanın karları?

O çok bilge Hélois nerede,
Onun için burulan ve sonra keşiş olan
Saint Denis’li Pierre Esbaillart?
Aşkı için bu sıkıntıya katlanan.
Ayni şekilde, nerede kraliçe,
Buridan’ın bir çuvala konulup
Seine nehrine atılması emrini veren?
Ama nerede bir zamanın karları?

Kraliçe Blanche, bir zambak gibi beyaz,
Deniz kızı sesiyle şarkı söyleyen;
Büyük ayaklı Berthe, Bietris, Alis,
Maine’in varisi Haremburgis ,
Ve Jeanne, Lorraine’li bir genç kız,
İngilizlerin yaktığı, Rouen’de;
Neredeler, nerede yüce Bakire ?
Ama nerede bir zamanın karları?
 


Prens, onların bulunduğu haftayı
Araştırmayın, ne de o yılı,
Götürmez bu nakarata sizleri;
Ama nerede bir zamanın karları?

François Villon (1431 - 1463)
Çev. Sunar Yazıcıoğlu
 
 
 


AŞKIN HAZZI

Aşkın hazzı ancak bir an sürer, 
Aşkın üzüntüsü ise hayat boyu devam eder. 
** 
Nankör Silvi için terk ettim her şeyimi, 
O beni bıraktı başka sevgiliye gitti. 
Aşkın hazzı ancak bir an sürer, 
Aşkın üzüntüsü ise hayat boyu devam eder. 
** 
Usulca aktıkça şu su 
Çayırları çevreleyen dereye doğru , 
Seni seveceğim diyip duruyordu Silvi; 
Su hâlâ akıyor, ama o değiştirdi sevgilisini! 
** 
Aşkın hazzı ancak bir an sürer, 
Aşkın üzüntüsü ise hayat boyu devam eder. 
 
Jean-Pierre Claris de Florian 
Sunar Yazıcıoğlu
 



YAŞIYORUM, ÖLÜYORUM...(SONE VIII)
 
Yaşıyorum, ölüyorum; tutuşuyorum ve boğuluyorum ; 
Hayat bana hem çok kolay hem çok ağır geliyor. 
Çok büyük sıkıntılarım var, sevinçle karışıyor; 
Soğuğa dayanıyorken sıcaktan bunalıyorum. 
 
Birden beni gülme ve ağlama tutuyor, 
Ve zevk içindeyken birçok yakınma beni üzüyor, dayanıyorum. 
Birdenbire kuruyorum ve yeşeriyorum; 
İyi huyum çekip gidiyor ve bu bir zaman sürüyor. 
 
Böylece aşk kararsız şekilde beni yönlendiriyor; 
Daha çok acı çektiğimi düşündüğümde, düşünmeğe kalmıyor 
Kendimi üzüntünün dışında buluyorum.  
 
Sonra, sevincimden emin olduğuma inanmam 
Ve arzu ettiğim mutluluğun üstünde olmam, 
Beni ilk mutsuzluğuma yeniden bırakıyor. 
 
Louise Labé (1524-1566) 
Çev. Sunar Yazıcıoğlu
 
 

SONE ( I )
 
Eğer o, Ulis’ten daha keskin görüşlü olmasaydı, 
Bu yüzün saygıya lâyık ve son derece zarafetle 
Süslenmiş bulunduğunu, korkunç işkencemin de 
Sebebi olduğunu, bilemeyecekti. 
 
Bu güzel gözler, Aşk, yine de, 
Masum kalbime böyle bir yara açmayı,  
Beni ancak senin iyileştirebileceğini bildi. 
-Sıcaklık bulduğun ve beslendiğin kalbimde- 
 
Zalim kader! Akrep burcu beni kurban eden. 
Ve artık zehirli bir ilaç bekleyemem,  
- Beni zehirleyen aynı akrepten! 
 
Sana yalvarıyorum, Aşk, bana azap vermeyi bırak! 
Ama benim en değerli arzumu söndürme, 
Ölmem gerekecek yoksa muhakkak. 
 
Louise Labé (1524-1566) 
Çev. Sunar Yazıcıoğlu
 

SONE ( II )
 
Ey kaçan bakışlar, ey siyah gözler, 
Ey dökülen yaşlar, ey sıcak inleyişler, 
Ey boş yere beklenen siyah geceler, 
Ey boşuna geri dönen ışıklı günler ! 
 
Ey acıklı şikâyetler, ey inatçı arzular, 
Ey hafiflemiş zahmetler, ey kaybolmuş zaman, 
Ey binlerce tuzakta binlerce ölen, 
Ey başıma gelen en kötü fenalıklar ! 
 
Ey gülüşmeler, alın, saçlar, kollar, eller, parmaklar! 
Ey inleyen ut, viyola, yay, ses ! Ve 
Bir kadını ateşleyen pek çok meşale ! 
 
Bu kadar çok ateş taşıyan senden şikayetçiyim; 
Bu birçok ateş kalbimi yoklamış olsa bile, 
Yazık, senden birkaç kıvılcım çalamadım yine de.  
 
Louise Labé 
Çev. Sunar Yazıcıoğlu













GEORGE SAND’A (1)
 
Yıldızlı gecelerime, işte yeniden döndün, 
Gözleri gök rengi, göz kapakları buğulu tatlı meleğim, 
Aşkım, en kıymetlim, seni kaybettim! 
Üç yıl boyunca, sandım ki seni yendim, lanetledim, 
Ve sen, gözlerin yaşlı, tatlı gülümsemenle, 
Bak işte yeniden geldin, yatağımın eşiğine. 
 
Eh, dünyanın kıralı oldum, senin iki kelimenle, 
Elini kalbimin üstüne koy, yarası derinde; 
Varsın mahvolsun güzel melek, genişlet onu! 
Sahibesinin üstünde can çekişen, seven sevgili, 
Kimse daha güzel bir alnın üstünden aslâ öpmedi, 
Siyah gözlerin üstünden göksel sarhoşluğu aslâ içmedi! 
 
Alfred de Musset  
Çev. Sunar Yazıcıoğlu
 
MUTLULUK
 
Mutluluk çayırlarda. Çabuk koş oraya, çabuk koş oraya. 
Mutluluk çayırlarda. Çabuk koş oraya. Çekip gidecek yoksa. 
 
Amacın yakalamaksa, çabuk koş oraya, çabuk koş oraya. 
Amacın yakalamaksa, çabuk koş oraya. Çekip gidecek yoksa. 
 
Su kerevizinde ve yaban eriğinde, çabuk koş oraya, çabuk koş oraya. 
Su kerevizinde ve yaban eriğinde, çabuk koş oraya. Çekip gidecek yoksa. 
 
Koçun boynuzları üstünde, çabuk koş oraya, çabuk koş oraya. 
Koçun boynuzları üstünde, çabuk koş oraya. Çekip gidecek yoksa. 
 
Derenin akıntısı üstünde, çabuk koş oraya, çabuk koş oraya. 
Derenin akıntısı üstünde, çabuk koş oraya. Çekip gidecek yoksa. 
 
Elma ağacından ta kiraz ağacına, çabuk koş oraya, çabuk koş oraya. 
Elma ağacından ta kiraz ağacına, çabuk koş oraya. Çekip gidecek yoksa. 
 
Çitin üstünden atla, çabuk koş oraya, çabuk koş oraya. 
Çitin üstünden atla, çabuk koş oraya. Çekip gidecek yoksa. 
 
Paul Fort 
Çev. Sunar Yazıcıoğlu 
 
Not: Paul Fort 1872 de Reims au Marne’da doğdu ve 1960 da Montlhéry aux Essonne’da öldü. 
Fransız şiir ve oyun yazarıdır, şiirleri basitliği lirizme bağlayan sembolist türdedir. Devrinin birçok yazarıyla ve şairiyle dost olmuştur, bunlar arasında Paul Verlaine, Stéphane Mallarmé, Pierre Louÿs, André Gide sayılabilir. 
1912 de Fort şairlerin prensi seçildi. Bunun yanında harpten sonra CNE tarafından sansürlenen şairlerden oldu.  
Şiir 1917 de yazılmıştır, 1 nci dünya harbi yıllarında. Başkaları orada tamamen başka şeyler görebilirler: Bence orada, ”çabuk koşan” mitralyözlerce biçilen askerlerin canlarını kurtarmak için küçük derelerden atlayıp elma ağaçlarıyla kiraz ağaçları arasında zikzak yapmaları var. 
Unutmayalım ki Paul Fort sürrealist bir şairdir. Bu şiirde ne görüyoruz? Konuya basitçe “mutluluk” diyebiliriz. Koyunların otladığı kırsal da diyebiliriz. Halk şiiri de denebilir. Bu şiiri, öğretmenler, nesillerce küçük öğrencilere resimlerde görüleceği tarzda, küçük berrak derelerle tavşanların kekiklerin içinde kırmızı elmalarla süslenmiş elma ağaçları ve kiraz ağaçları arasında sağa sola sıçramaları olarak anlatmışlardır.  
İddia edebiliriz ki kirazlar, bu küçük yuvarlaklar öldürücü gülleleri temsil etmektedir. Çitleri atlamak ise siperleri ve dikenli telleri atlamak anlamına gelir. Kurtar kendini, hayatını koru, senin mutluluğun ona bağlıdır; o kırılgandır, gecikirsen mutluluk çekip gidecektir... Koçların üstünden atla ve şeytanı simgeleyen keçilerin uğursuz boynuzlarının üstünden. 
Su kerevizi Fransızcada “ ache” olarak yazılır. Bu sesi yakalayan başka bir kelime de var: Fransızcada okunmayan “h” harfini düşünürsek “hache”, bu ise ürkünç alet, balta anlamına geliyor. 
Şiiri bu tarzda anlamağa çalışınca, konu daha iyi kavramış olur.S.Y.
 
 
ALBATROS
 
Çok kere eğlenmek için gemi tayfaları 
Büyük deniz kuşlarını yakalarlar, albatrosları. 
Gemi acı girdapların üstünde kayıp giderken, 
Onu izler, yolculuğun kaygısız yol arkadaşları. 
 
Döşemenin üstüne konulur konulmaz, 
Göğün bu hantal ve mahcup kralları, 
Beyaz büyük kanatlarını acınacak halde bırakır 
Yanlarında sürünen kürekleridir sanki. 
 
Bu kanatlı yolcu, ne kadar sakar ve güçsüzdür! 
Az önce çok güzeldi, gülünç ve çirkin görünse de şimdi! 
Biri bir pipoyla gagasını dürter, 
Diğeri, topallayarak taklit eder, bu uçan özgürlüğü ! 
 
Şair bulutların bu prensine benzer, 
Fırtınayla düşüp kalkan ve ok atanlara aldırmayan; 
Yuhaların ortasında yer yüzüne sürülmüş, 
Kocaman kanatları yürümesine engel olan. 
 
Charles Baudelaire 
Çev. Sunar Yazıcıoğlu
KIŞ SABAHI
 
Madmazel Marguerite Coutanseau’ya. 
 
Paris uyuyor, kar huzur içinde yağıyor, 
Kış geceyarısı gülünç şekilde giyinmiş. 
Şaşkın şehir günün ağarmasıyla uyanıyor, 
İnce çanlar, yuvarlak kubbeler, eski saraylar, hep beyazlaşmış. 
 
Soğuklar daha az sert, ve Seine sürükleniyor: 
Cam gibi uzun yansıyan koca buz kütleleri 
Yolculuklarını sürdürürken birbirlerine çarpıyor, 
Gümüş rengiyle göz kamaştırıyor, Marie köprüsünün kemeri. 
 
Gerektiği gibi duyurmak için belirli günleri, 
Çok kuvvetli seslerle çınlayan çanların 
Donuk tınıları var ancak, ve boğuk notaları 
Vuran tokmakları sanki kumaşla kaplı. 
 
Rıhtımlar boyunca dizilmiş büyük motorların sandalları, 
Biricik yelkenlerinin yelpazesini kapatmış, 
Ve hepsi buz içinde, donup kalmış, 
Gövdelerinin içi ve dümene kadar buzla kaplanmış. 
 
“Havre” ya da “Pont-Audemer” , büyük martılar 
Alevin iki kanadı altında kaplayarak güneşi, 
Kutsal bir ruh gibi “Notre- Dame” ın üstünde süzülüyorlar: 
Uzaktan tanınıyor denizin bu büyük kuşu. 
 
Şafak kızaran ilk ateşlerini yaktığında, 
Karın ışıklı sabahında büyük bir sevinç oldu, 
Bir zamanlar Normandiyalıların, Norveç’in sarışın oğulları,  
Saint-Germain-des-Prés’yi istila ettiklerinde olduğu gibi. 
 
André Lemoyne (1822-1907) 
Çev. Sunar Yazıcıoğlu


SONBAHAR

Selam! Bir yeşillik kalıntısıyla taç giymiş orman! 
Dağınık çayırlar üzerinde sararan yapraklar! 
Selam! Son güzel günler! Tabiattaki matem 
Acıma uygun düşüyor ve gözüme hoş görünüyor! 
 
Düşünceli bir adımla ıssız patikayı izliyorum, 
Son bir defa tekrar görmek hoşuma gidiyor, 
Bu solan güneşi ; ve onun zayıf ışığı güçlükle 
Ormanın karanlığını ayaklarımın ucunda deliyor! 
 
Evet, tabiatın can çekiştiği bu sonbahar günlerinde, 
Buğulu bakışlarında, daha çok güzellik buluyorum onun, 
Bu bir dostun vedaıdır, bu son gülümsemesidir 
Ölümün sonsuza kadar kapatacağı dudakların! 
 
Böylece, hayatın ufkunu terk etmeye hazır, 
Uzun günlerimin kaybolan ümidine ağlıyorum, 
Yeniden dönüyorum, ve arzulu bir bakışla 
Yararlanamadığım nimetleri hayranlıkla seyrediyorum! 
 
Yer, güneş,vadiler, güzel ve tatlı tabiat, 
Size göz yaşı borçluyum, mezarımın kenarında; 
Hava ne güzel kokuyor! Işık ne kadar saf! 
Güneş ne kadar güzel, ölen bir insanın nazarında!  
 
Şimdi tortusuna dek boşaltmak isterdim 
Ölümsüzlük içkisi ve öd karışımı bu kadehi! 
Hayatı içtiğim bu kupanın dibinde, 
Bir damla bal kalmıştır belki!  
  
Ümidi kaybolmuş bir mutluluk dönüşünü, 
Belki hayat benim için hâlâ saklamakta? 
Tanımadığım bir ruh belki de bu kalabalıkta  
Ruhumu tanıyacak ve cevap verebilecek bana?... 
 
Çiçek güzel kokularını melteme teslim ederek düşüyor; 
Bunlar onun vedalarıdır, güneşe ve hayata ; 
Ölüyorum; ve şu an can çekişen ruhum,  
Üzgün ve melodik bir ses gibi yayılmakta. 
 
Alphonse de Lamartine 
Çev. Sunar Yazıcıoğlu
 
KAR
 
Yaşlı kuleleri taçlandıran, 
Severim göz kamaştıran karı, 
O gümüşle kapladığı ağaçların üzerindeki : 
Güzel günlerin son anısını, 
Eğdirir sararan yaprağı. 
 
Sır dolu beyaz yumak yumak kar 
Evlerin çatısında dinleniyorlar, 
Ve beyaz hafif bir tünikle 
Yeryüzünü kaplar, 
Sanki yumuşak yapağı onlar. 
 
Dinleyin! Her şey hareketsiz sanki, 
Kar azaltıyor tüm yankıları ; 
Çevik bir kalabalık gürültüsüz geçiyor, 
Ve alanı üstüne şehrin. 
Bir dinginlik çöküyor, sır dolu. 
 
Şehir uyuklayan bir kamp yeri 
Küçük dilsiz evleriyle, 
Geceyi nöbette geçiren askerin 
Sesini rüzgâr güçlükle taşıdığında, 
Askerler taburlarda olmadığı sırada. 
 
Bu bir filo, onun çekiciliği 
Göklerin körfezinde rüya gördürüyor, 
Geçmekte olan beyaz bir filo, 
Ve uzakta uzayda, sessiz, 
Sanki bir yıldızı izliyor.  
 

 
Kasırganın salladığı ağaç 
Denizlerin üzerine sarkan gemi direğidir, 
Her esinti bir plaj şarkısı, 
Her ses kıyıda bir bağırtı 
Acı dalgaların üstünde sürüp gidiyor.  
 
Ve akşam şehir ortaya serdiğinde 
Binlerce meşalenin parlaklığını, 
Bu bir zafer çadırıdır 
Doğulu zarafeti içinde saklanır, 
Bir kahramanın yatağı. 
 
Antoine de Latour (1808-1881) 
Çev. Sunar Yazıcıoğlu
 
KAR
 
Hava, acı bir içki gibi ürpertiyor. 
Gün bakırın her tonunu yansıtırken tasalı ve sönük;. 
Serçeler, kendilerini izletiyor, soğuktan cıvıldayarak, 
Uçarken sisin üstünde büyük bir parlaklık bırakıyor. 
 
Kar, kışın göklerdeki solgun çiçekleri, 
Üzgün halde kırağıdan yıldızlar yağdırıyor. 
Nisanın özgürleştirdiği tutsak tomurcuklu, ağaçlar, 
Onu alnında tutuyor, parlak bir mücevher gibi.  
 
Yazların övüngen kanının dolaştığı,  
Olgun geniş yaprakların güzelliğinin yakıştığı  
Dalların utancı, boş ve dayanıksız süs ! 
 
Senin beyaz ışığın, bana gülleri daha çok sevdiriyor, 
Ey kar ! Onların sevimliliği renklerinden ileri geliyor, 
Soğuklukların ve eldeğmemişliklerin resmi. 
 
Albert Mérat (1840-1909) 
Çev. Sunar Yazıcıoğlu
 
KONUKSEVERLİK
 
Yağmur, yağmur, çoban kızı, 
Bizim kulübeye gidelim, 
Acele getir beyaz koyunlarını, 
Çoban kızı, çabuk, gidelim . 
Duyuyorum çayırların üstüne  
Su büyük gürültüyle düşüyor ; 
Kasırga, geliyor işte , 
İşte yıldırım parlıyor. 
 
İyi akşamlar anne, 
Anna, iyi akşamlar, ablam benim ! 
Çoban kızını getirdim size, 
Misafirimiz olacak bu akşam bizim. 
Kurut üstünü arkadaşım, 
Sokul yanına ateşin 
Ona yardım et kardeşim, ; 
Küçük koyunlar siz de girin, 
 
Çorbamızı içelim, al şu iskemleyi, 
Otur yanıma ; 
Şu çam alevi 
Yansın önünde  
Şu sütlaçtan ye ; 
Neden yemiyorsun? 
Yoruldum desene; 
Hâlâ kasırgayı hissediyorsun . 
 

 
Pekâlâ, yatağın işte ; 
Gün doğana kadar uyu orada ; 
Dudağından bir öpücük almama 
İzin ver bana. 
Kızarmasın yüzün güzel kız : 
Yarın annemle , 
Babana gideceğiz biz, 
Seni istemeye. 
 
Philippe Fabre d’Eglantine 
Çev. Sunar Yazıcıoğlu
 
GENÇ ŞAİRLERE
 
Şiir yazmak için 
Lafı uzatmamı bağışlayın 
Gezinmeniz yetecek 
Kımıldamadan bazen 
 
İçeriye ve dışarıya bakınız 
Kendinizin 
Bütün hücreleriyle 
 
Zenginsiniz böylece 
 
Ama kimseye bahsetmeyin ondan 
Bugünlük 
Sonradan görmeler yaratmayın 
İyi davranışlar öğrenin 
Zira servet az bir şeydir 
Kullanmasını bilmezseniz 
 
İşte üretkensiniz 
 
Çalışınız biçimlendiriniz parlatınız bir araya getiriniz 
Bütün bu maddi olmayan kanıtları 
Şimdi 
Dünyayı kendinize aldınız 
Doğacak dünyayı taşıyınız 
 
Uyunuz 
Bazen başkalarının yasalarına 
Bazen kendinizinkilere 
Bazen yine ve bilhassa 
 

 
Yasaya 
Ne başkalarının ne de sizin olan 
 
Sevileceksiniz 
Kelimeler sesler ritimler tarafından 
Hoşunuza gitmek için dizilecek onlar 
 
Tanrı gibi üçlü olunuz 
Daha çok anne gibi 
Ve doğacaktır şiir 
 
Ama basit olarak size söylemem gereken 
Kopya edin kopya edin 
Titizlikle 
Siz olduğunuz gerçeğini 
Ve şiiri yazacaksınız böylece 
 
şair olmanız şartıyla. 
 
Pierre Albert-Birot  
Çev. Sunar Yazıcıoğlu
 
 

BİZİ BEKLEYENLER
 
Bizi bekleyenler, usandı beklemekten, 
Ve öldüler onlar geleceğimizi bilmeden, 
Artık uzatamayacakları kollarını kapattılar, 
Bize hatıra yerine pişmanlık bıraktılar. 
Ricalar, çiçekler ve nazik hareketler, 
Hiç bir şeyin sevindirmeyeceği geç kalmış hediyeler; 
Yaşayanlar ölenlerle kendini anlatamaz; 
Ölüm, ölüm gelince bir tutar; kavuşturmaz.  
Mezarlarının dinginliğini, yaşayan tanımayacak, 
Geç atılmış çığlıklarımız yorulacak kalacak. 
Duymayan sonsuzluğa yankısız girecekler; 
Ve susmaya zorlanmış, hor görülen ölüler  
Gizemin karanlık eşiğinde bizi dinlemeyerek, 
Gerçekleşmemiş bir aşka göz yaşlarını dökerek. 
 
Marguerite Yourcenar  
Çev. Sunar Yazıcıoğlu
 
İŞLER KARMAŞIK
 
Bu da nesi 
bütün bunlar 
Kim gidiyor buradan 
Oraya kadar? 
 
Hop-hop bu taraftan ! 
Hey-hey o taraftan ! 
Kim var burada? 
Kim gidiyor oraya? 
 
Oradaki ! diyorum  
Ama bu kimin için? 
Ve kim niçin  
Ve ne için? 
 
Ney kime? 
Size mi? Ona mı? 
Onu size kim dedi? 
Ben demedim 
( ben hiç demedim) 
ne de ben ne de ben dedim 
 
Jean Tardieu (1903-1995) 
Çev. Sunar Yazıcıoğlu
 
GİDEN VE GELEN
 
Nereden (yavaşça ) geliyor gelen? 
Nereden yüze çıkıyor yükselen? 
Canlı bir şekilde nereden çıkıyor bu isteyen, bu olmak ve görünür olmak isteyen ? 
Görüyorum bilmiyorum 
kimin görüyor olduğunu kimin gördüğünü kimin homurdandığını kimin sustuğunu 
kimin kaldığını kimin dağıldığını 
burada parlayıp orada sönen 
Olmak isteyen 
ben miyim ben olmayan? 
Verilen söz işitilmedi 
Gelmesi gereken gelmedi 
Bu az bir şey bir şey değil 
Ama gölge ve aydınlık (çok iyi tanırım onları) 
biribirlerinin çevresinde döner 
gözümüzde dolu pek çok şeyi teşkil eder 
örneğin bir bitkinin sessizliğini 
örneğin bir taşın ağırlığını 
ya da basit bir hareketi 
giden uzaklaşan dönüp gelen 
ayakta dikildiğim sırada ben 
Bazı kere yürürüm ve bir şey söylemeden. 
 
Jean Tardieu  
Çev. Sunar Yazıcıoğlu
 
KIŞ
 
“ Kışın, gecenin içinde 
Beyaz bir adam dörtnala gitmekte. 
Bu bir babalık, kardan 
Piposu var, tahtadan 
Kardan, iri bir babalık 
Onu kovalıyor soğuk  
 
Köye ulaştığında. 
Işığı görünce  
Rahatlar içi böylece 
Dalar küçük bir yapıya 
Gerek yok kapı çalmaya 
 
Ve ısınmak için 
Oturur kızgın sobaya 
Gözden kaybolur bir anda , 
Sadece piposu kalır geriye 
Bir su birikintisinin içinde 
Sadece piposu kalır geriye 
Ve şapkasını bırakır bir de.” 
 
Jacques Prévert 
Çev. Sunar Yazıcıoğlu
 
ANNİ’YE
 
Ay hiç donuklaşmamıştı, 
Sayısız yıldızlar vardı gökyüzünde; 
Ve ben , bulmaya gittim Anni’yi 
Arpa ve buğday tarlalarının içinde 
Vay! Arpa ve buğday tarlalarının içinde ! 
 
Sevgili sahibemin kalbi 
Heyecanlıydı tuhaf şekilde. 
Öptüm beliğinin ucunu, 
Arpa ve buğday tarlalarının içinde ! 
Vay ! Arpa ve buğday tarlalarının içinde ! 
 
Saçları o kadar inceydi ki ! 
Öperken uçup geldi gözlerimin önüne! 
Göğsüme bastırdım onu, 
Arpa ve buğday tarlalarının içinde ! 
Vay ! Arpa ve buğday tarlalarının içinde ! 
 
Sarhoşluğumuz büyük oldu, 
Sevgili Anni ile, o tatlı gecede,  
Hiç kimse bizden bahsetmedi... 
Arpa ve buğday tarlalarının içinde ! 
Vay ! Arpa ve buğday tarlalarının içinde ! 
 
Leconte de Lisle (1818-1894) 
Çev. Sunar Yazıcıoğlu
 
MODERN İNSANLARA
 
Korkakça yaşıyorsunuz, hayalsiz ve amaçsız, 
Çorak topraktan daha yaşlı, daha tükenmiş, 
Bütün güçlü ve derin tutkulardan, 
Katil yüzyıl tarafından beşikten beri budanmış. 
 
Kafanız boş kalmış göğsünüz kadar, 
Sağlıksız bir solukla ve bozuk bir kanla  
Kirletmişsiniz bu acınacak dünyayı 
Salt ölümün çimlendiği berbat çamurda. 
 
Tanrıları öldüren, insanlar, uzakta değil zaman, 
Bir köşede, büyük bir altın yığınının üstünde yatacağın, 
Beslendiğin toprağı kayalara kadar kemirdiğinden. 
 
Baş döndüren sıkıntıların boşluğunda boğulup,  
Aptalca öleceksiniz, ceplerinizi doldurup, 
Gündüzden ve geceden ne yapacağınızı bilmeden. 
 
Charles-Marie-René Leconte de Lisle (1818-1894) 
Çev. Sunar Yazıcıoğlu
 
GÜL
Gül diye kibar kıvrımlara derim ben. 
Gül Tanrıların hoş kokan nefesidir, 
Tanrısal Musaların(1) en değerli kaygısı. 
Ününü söyleyeceğim , gözlerin cazibesi, 
Ey Kıbrıs’ın(2) çiçeği , tepelerin kraliçesi ! 
Sen şafağın, üzgün karartısını aralayarak,  
Güzel parmaklarının arasında açansın ; 
Mavi hava pembeleşiyor ve ormanlar pembedir ; 
Nimf’ lerin(3) ağzı ve göğsü pembe (4) renktedir ! 
Yuvarlak kollarıyla mutlu bakire 
Nemli çalılıkların içinde seni devşirir ! 
Ne mutlu senin ışıldadığın genç alınlara ! 
Ne mutlu, yaprağının yüzdüğü kupaya ! 
Baba tarafının hâlâ sel gibi akan dalgasından,  
Afrodit(5) mavi denizden doğduğu zaman 
Çıplaklığıyla ışık saçtı göğün aydınlığına, 
Kıskançlığından Dünya, gülü doğurdu ; 
Ve bütün Olimpia (6), sevgiden coştu, 
Çiçeğe Güzellikle birlikte selam durdu ! 
 
Charles- Marie Leconte de Lisle (1818-1894) 
Çev. Sunar Yazıcıoğlu 
 
Not: 
1.Musalar : Eski yunanda ve romada ilham perileri. 
2.Kypris : Kıbrıs adası , güzellik ve aşk tanrısının doğduğu yer. 
3.Nymphes : Eski yunanda tabiat güçlerini temsil eden periler. 
4.Rose : Fransızcada hem “gül” hem de “pembe” anlamına gelen kelime. 
5. Aphrodite : Eski yunanda güzellik ve aşk tanrısı; babası olan Ouranos’un köpüğünden doğmuştur.  
6.Olympe : Eski yunanda tanrıların ve tanrıçaların şölen verdikleri ve halkı izledikleri tepe. 







FLÜT


Bak işte akşam oldu. Gökten bir güvercin kafilesi geçiyor. 
Hiçbir şeyin çekiciliği ölçülemez aşk ateşiyle, 
Ey keçi çobanı, dudağının üstündeki kavalının sesine 
Kamışların arasındaki bir kaynağın serin gürültüsü eşlik ediyor. 
 
Gölgesinde ot daha yumuşak, altında uzandığımız çınarın  
Arkadaş, başıboş bırak, şu aldırmaz keçiyi,  
Duymuyor sütten kestiği oğlağın melemesini, 
Gitsin, kayaya tırmansın, tomurcukları koparıp yesin.  
 
Flütüm, farklı yedi baldıran sapının birleşmesiyle 
Yapılmış, az bir mumla birleştirilmiş ve tiz sesliyle 
Veya pes sesiyle, ağlar, şarkı söyler yahut inler gönlünce. 
 
Gel. Sana Sinekkapanotunun ilahi sanatını öğreteceğiz, 
Ve senin aşk iniltilerin, bu kutsal boruyla, 
Göklere yükselecek ahenkli nefesin arasında. 
 
José- Maria de Heredia (1842-1905) 
Çev. Sunar Yazıcıoğlu
 








SADIK DOSTLUK
 
Sadık bir dostluğun sarhoşlukları arasında, 
Mutlu günlerim akıp gidiyordu İris’in yanında: 
İris’i hâlâ severim ve hep de seveceğim, 
O da aynı ateşten yanıyordu benim için: 
Ne zaman göğün emriyle, bir acımasız tutku  
Güzel aşklarımın içinde benden bu aşkı uçurdu; 
Ve, bütün zevklerimin akışını keserek, 
Pişmanlıklardan bana, sonsuz bir keder bıraktı, 
Ah ! Şiddetli bir darbe aklımı başımdan aldı! 
Çok gözyaşı döktüm ! Çok çığlık attım! 
Acımı daha sonra ne acılar izledi ! 
İris, benden daha az acınacak haldeydi : 
Ve, üzücü bir kaderle hayatı kaybetse de, 
Heyhat ! Daha çok ben kaybettim, onu kaybetmekle. 
 
Nicolas Boileau (1636-1711) 
Çev. Sunar Yazıcıoğlu
 
DENİZ MELTEMİ
 
Fundalıkta ve köy bahçesinde kış yaprak bırakmamış. 
Her şey ölü. Atlantik melteminin dalgasının  
Sonsuz olduğu, tekdüze gri kayanın üstündeki, çiçeğin 
Yaprağı son iplikciğinde solmuş, bükülü kalmış. 
 
Yine de hangi keskin güzel koku bilinmiyor, 
Denizin yaydığı, meltemin bana kadar ulaştırdığı, 
Çok ılık bir buğu kalbimi dolduruyor ve güzel kokulu 
Bu esinti beni sarhoş ediyor, peki nerden geliyor? 
 
Ah ! Tanıyorum onu. Üç mil uzaktan geliyor, 
Batıda, aşağıda, orada mavi Antiller  
Batı yıldızının sıcaklığı altında kendini yitiriyor. 
 
Ve, Galler’den gelen akıntıyla dövülen bu kayalıktan, 
Rüzgarda, doğduğu havayı güzel kokutan,  
Vaktiyle Amerika’daki bahçede açan çiçek kokuyor. 
 
José-Maria de Heredia (1842-1905) 
Çev. Sunar Yazıcıoğlu
 








ÇOCUK
 

Bu çocuk ne ile oynuyordu? 
Kimse bir şey bilmiyordu, 
Bir köşeye bırakıyorlardı onu, 
Önüne beyaz kum konuluyordu. 
Bazı günler, fark edildi ki, 
Çember yapıyordu kollarını, kanat gibi. 
Uzaklara, çok uzaklara bakıyordu, 
Bir kulenin tepesindeydi sanki. 
Ama böyle nereye gidiyordu?  
Oysa oturuyor görünüyordu. 
Yalnız o mu biliyordu sebebini? 
Kapatır kapatmaz gözlerini, 
Muhteşem sarayına dönüyordu 
Oradan seyrediyordu bütün denizi. 
 
Maurice Carême 
Çev. Sunar Yazıcıoğlu
 
BİR KUŞUN PORTRESİNİ YAPMAK İÇİN
 
Önce bir kafes çizin 
kapısı açık olsun 
ondan sonra 
herhangi şirin bir şey 
herhangi basit bir şey 
herhangi güzel bir şey 
herhangi yararlı bir şey 
kuş için 
sonra tuali bir ağaca yaslayın 
bir bahçede 
bir korulukta 
bir ormanda 
ağacın arkasına saklanın 
bir şey demeden 
kımıldamayın... 
Bazen kuş çabuk gelir 
ama bu uzun yıllar da sürebilir 
karar vermeden önce 
Cesretinizi kaybetmeyin 
bekleyin 
gerekiyorsa yıllarca bekleyin 
kuşun gelmesinin hızının ve yavaşlığının 
ilgisi yok 
tablonun başarısıyla  
Kuş geldiğinde 
gelirse eğer 
en derin sessizliği gözetin 
kuşun kafese girmesini bekleyin 
ve girince de 
fırçayla kapıyı kapatın yavaşça 
sonra 
parmaklıkları bir bir silin  
kuşun tüylerinden hiçbirine sakın değmeyin 
Sonra ağacın resmini yapın 
en güzelini seçin dalların  
kuş için 
aynı zamanda yeşil yapraklar ve serin bir rüzgar çizin 
güneşteki tozu 
ve hayvanların gürültüsünü, yazın sıcaklığındaki otu 
ve sonra bekleyin kuşun ötmeyi kararlaştırmasını 
Kuş ötmüyorsa eğer 
bu kötüye işaret derler 
tablonun kötü olduğunun işareti 
ama ötüyorsa eğer bu iyinin işareti 
İşte o zaman yavaşça yolun 
kuşun bir tüyünü 
ve tablonun bir köşesine yazın isminizi . 
 
Jacques Prévert, Paroles 
Çev. Sunar Yazıcıoğlu
 
 




ŞARKI
 


Mis kokan gölgeyi çiçeklerle süsledim, 
Geceyi pafümlendirdim,  
Baygın kokusuyla 
Bugün açan şu güllerin. 
 
Devam ediyor onlarda, 
Biraz, yaprak yaprak, 
Ateş halindeki gülleri toplarken 
Senin güzelliliğini görmüş olmak. 
 
Bu ben miyim, eğer oysa onlar? 
Her şey değişiyor, boşuna çabalamak, 
Tanrısal olan bir andan 
Sonsuz bir zaman çıkarmak; 
 
Ama onlar canlı oldukça 
O kalan zamanın ardından, 
Hoş kokulu gölgesini solu, 
Güllerin, bugün koparılan. 
 
Henri de Regnier 
Çev. Sunar Yazıcıoğlu
 
 
BAYAN S....YE, ŞARKICI
 
Bayan S....ye, Şarkıcı 
1898 
 
Bayan, sesinizin sedası,, eşdeğerdir 
Göğün bir ışınına _ onu bilmiyor kimse, 
Bu ışın nereden geliyor? O, güneşten gelir, 
Tanrı’nın örtüsünü araladığı, ışık kaynağıdır bize. 
 
Ama bir başka kaynak, sırrını saklı tuttuğu. 
Nerede melodili ışınların deposu- 
Kimsenin bilmediği, kutsal bir gizemdir bu, 
Seslerin güneşinin ve kaynağının nerede bulunduğu. 
 
O görünmezliğin içindedir, tanrısallığın içinde, 
Zira şarkıda bir ışın var ki meleklere yaraşır, 
Ruhlarımızın üstüne inen berrak bir mırıltı şeklinde- 
Göksel bir esansla o, müziği hoş kokutur. 
 
Müzik bir çiçektir, şarkı onun hoş kokusudur 
Ve sizinle, Bayan, göğün bu nefesi 
Bize ulaşır, cezbeder ve unutmayla hafifletir 
Tüm acılarımızı, göz yaşlarımızı, sonsuz bir rüya gibi. 
 
Hoş geldiniz, melodili güzel kokulu  
Görünmeyen güneşin tatlı müjdecisi, Tanrı onu  
İnsan için yarattı, göklerin şarkıcılarının bulunduğu  
Bir dünyayı insanın sezmesini buyurdu. 
 
Siz bu kanatlı koronun ikiz kardeşisiniz. 
Yeryüzünde doğamayacak bir çekicilik gözlerinizde parlıyor 
Elbette melekler onu size verdiler- 
O tanrısal olarak bizi büyülüyor, nüfuz ediyor. 
 
Antoni Lange 
Çev. Sunar Yazıcıoğlu
 



MENEKŞE
 
Tatlı menekşe, 
Çekingen, ağırbaşlı bakire,  
Ormanlarımızdaki kız, 
Hangi rüyalara,  
Nasıl dalıyorsun, söyle bana, 
Sessiz ve sevinçsiz? 
 
-Sessizim, sevinçsiz değilim aslâ, 
Zira Tanrı sevinç gönderir bana : 
Bir kuşu işitirim; 
Ötüşü beni sevindirir, 
Ben, dilsiz çiçeğimdir, 
Kendi kendime: bu güzel ! derim.  
 
Henri-Frédéric Amiel (1821-1881) 
Çev. Sunar Yazıcıoğlu
 





ON ÜÇ YAŞI
 
 
 


On üç yaşı ! Alnının üstüne hiç bir anne dudağı 
Konmayacak, zavallı çocuk, mutluluk vermeyecek ; 
On üç yaşı ! Ve bu günde babanın bir bakışı 
Kalbini ferahlatarak seni sevindirmeyecek. 
 
Öksüz, işte sana seslendikleri adın bu, 
Yıldırımın dağıttığı bir yuvada doğan kuş. 
Kuluçkadan, heyhat ! Kanatsız, kimsesiz, üç yavru, 
Kalan ezilenlerden uzağa, rüzgârla fırlatılmış. 
 
Ve, şimşek ile serpildiler tepelere, ovalara, 
Ne yazık ki aynı çatı tekrar barındıramadı, 
Doğdukları ocaktan, çaresiz şikayetleri de olsa, 
Tanrı, uzun zaman, ayırmak isteyebilir onları. 
 
Yine de teselli bul ! korkularını düşün, 
Sana kalan bir çift nimet, ümit ve hatıralar olacak; 
Gökte bir el, gözyaşlarını silmek için beklerken ; 
Yeryüzünde bir başka el, çocuk, seni umutlandıracak. 
 
Henri-Frédéric Amiel (1821-1881) 
Çev. Sunar Yazıcıoğlu
 
BAYAN *** ’YE
 
O belki bir yaltakçı 
Yalancı ; 
Ama çok sâdık görünüşlü 
Alçak gönüllü, 
O bir dost değil mi? 
-Ya öyle! 
Yazar diyebilir şöyle : 
“Mersi”- 
Okuyucu bile. 
Alahaısmarladık öyleyse... 
Bak işte 
Burada 
Bir yeni yıldan 
Sırıtan, 
İlk günü 
Çiçekli; 
Kabul edin, belirtisi olan 
Sunulan, 
Lütfen,-âdet bu, 
Şu mısraları ; 
Onlarla, açıkladığım 
Dileklerimi, 
Şu yıl için, bin sekiz yüz elli  
Ve iki.. 
 
Henri Frédéric Amiel (1821-1881) 
Çev. Sunar Yazıcıoğlu
 
 

PARÇA PARÇA KOPARILMIŞ BİR DÜNYA
 
Bir şehir kuracağım size yıkıntılardan ! 
Plansız ve çimentosuz kuracağım onu 
Yıkmayacağınız bir abide, 
Ve bir tür köpüren gerçeklik  
Alttan kaldıracak, şişirecek, gelip burnunuza zırlayacak , 
Ve bütün Parthénon’larınızdan, Arap Sanatlarınızdan ve Ming’lerinizden donmuş burnunuza. 
 
Dumanla ve sulandırılmış sisle 
Ve davul sedasıyla, 
Size ezici ve görkemli surlar kuracağım, 
Yalnızca çalkantılardan ve sarsıntılardan yapılmış surlar, 
Karşılarında sizin çok binli sisteminiz ve geometriniz, 
Zırvalıklar, saçmalıklar ve kum tozları halinde düşecekler nedensiz... 
 


Ey ! Dünya, boğazlanmış dünya, soğuk karın ! 
Hatta sembol yok; ama hiçlik, karşı geliyorum, karşı geliyorum, 
Karşı geliyorum ve sana köpekleri yediriyorum 
Tonlarca, beni duyuyor musunuz, tonlarca sizden koparacağım çünkü bana siz bir gramı reddettiniz... 
 
Kardeşlerim karanlıkta, aydınlık göreceğiz. 
Labirentte, doğru yolu bulacağız. 
Beden, burada yerin neresi, gözü pek, sidikli, çanağı kırık ? 
İnleyen makara, sen dört dünyanın gergin kendirini nasıl hissedeceksin ! 
 
Seni nasıl parça parça ayırırım ben ! 
 
 
Henri Michaux 
Çev. Sunar Yazıcıoğlu
 



SEVİMLİ ŞEHİR, PARİS’TE
 
Sevimli şehir, Paris’te 
Bir gün karasevdalıydım ve 
Yeni bir yüzük satın aldım 
Buradan İtalya’ya kadar zor bulunan 
Neşeli bir güzele  
 
Yakaladım nezaketle 
İnan keyfime göre 
Hiç öyle güzel görmedim 
Paris’te 
 
Adını söylemiyeceğim size  
En iyi dostum olsanız bile, 
Zira öyle iş gördü ki yüzük 
O yüzden aldım tatlı bir öpücük 
Kötü bir davranış değildi bence 
Paris’te 
 
 
Clément Marot (1496-1544) 
Çev. Sunar Yazıcıoğlu
 
GÜLÜMSEYEN BAHAR
 
Şurda burda işlerine,  
Nefes nefese koşarken insanlar, 
Sağanaklara rağmen gülen Mart, 
Gizlice baharı hazırlar. 
 
Küçük akpapatyalar için, 
Herşey uyurken, o sinsice, 
Altın renkli tomurcukları işler, 
Yakalıkları ütüler titizce . 
 
Bağlarda ve meyveliklerde, 
Uzaklaşır, kaçak perukacı, 
Bir kuğu başlığı gibi kırağıyla, 
Tozdurulur badem ağacı.  
 
Dinlenirken, tabiat yatakta ; 
O, bomboş bahçeye iniyor,  
Ve yeşil kadife korselerinin içinde 
Gülün tomurcuklarını iliyor. 
 
Hep solfejler düzenleyerek, 
Karatavuklara yarım sesle ıslık çalıyor, 
Kardelenleri çayırlara,  
Menekşeleri koruluğa dağıtıyor. 
 
Geyiklerin, kulağı seste, su içtikleri 
Çeşmedeki tereotlarının üstüne, 
İnciçiçeklerinin gümüş çıngıraklarını 
Bir bir bırakıyor gizli eliyle. 
 

 
Ateş renkli çilekleri koyuyor, 
Otun altına, toplaman için, 
Ve yapraktan bir şapka örüyor 
Seni güneşten korumak için. 
 
Sonra, görevi tamamlanınca, 
Hükümranlığı sona eriyor, 
Nisanın eşiğinde, başını çevirerek, 
“Bahar, artık gelebilirsin!” diyor. 
 
Théophile Gautier 
Çev. Sunar Yazıcıoğlu
 
VADİDEKİ UYUYAN
 
 
Lime lime otlara çılgınca tutunan  
Gümüş ırmağın şarkı söylediği bir yeşillik çukuru, 
Orada güneşi parlıyor gururlu dağın, 
Işının köpürdüğü küçük bir vadi bu. 
 
Genç bir asker, ağzı açık, başı çıplak, 
Uyuyor ; bulutun altında, çayıra uzanmış 
Mavi taze tere otunun içinde, ensesi güneş altında, 
Işığın yağdığı yeşil yatağında yüzü sararmış. 
 
Ayağı kuzgunkılıcı otu içinde, uyuyor.  
Gülümsüyor hasta bir çocuk gibi, deliksiz uyuyor : 
Tabiat, sallıyor onu sıcak şekilde : ama o soğuk, 
 
Hoş kokular burun deliklerini titretmiyor ; 
Uyuyor güneşte, eli göğsünde , 
Rahat görünüyor. Sağ böğründe iki kırmızı delik duruyor. 
 
Arthur Rimbaud 
Çev. Sunar Yazıcıoğlu
 




SONBAHAR ŞARKISI
 
İç çekişleri uzarken 
Kemanların 
Sonbaharda, 
Yara açar kalbime 
Tek düze 
Bir baygınlıkla. 
 
Nefes kesici,  
Pek solgun, ne zaman ki 
Çalarken saatim, 
Hatırıma gelir 
Eski günler 
Yaşarır gözlerim. 
 
Giderim uzaklara 
Kötü rüzgarda 
Şuraya, buraya 
Götürür beni  
Benzerim çünkü 
Ölü bir yaprağa. 
 
 
Paul Verlaine (1844 - 1896) 
Çev. Sunar Yazıcıoğlu

 




KADININ GÜZELLİĞİ
 
Kadının güzelliği, zayıflığı, ve bu solgun eller 
Çok kere iyilik eder, her kötülüğü yapabilirler, 
Ve, artık hayvanî hiçbir şey bulunmayan gözler, 
Ancak yeter: “kafi” demek için, erkek öfkelerine. 
 
Ve hep, hırlamaların oyalayan anası,  
Hatta yalan söylediğinde bu ses ! Sabah çağrısı 
Ya da akşam duasında o tatlı ezgi, ya da hoş belirti , 
Veya, şalların kıvrımında ölecek olan güzel iç çekme !...  
 
Kaba erkekler ! Bu dünyanın acımasız ve çirkin yaşamı ! 
Ah ! Öpücüklerden ve kavgalardan uzak, herhangi 
Pek az bir şey kalır dağın üstünde. 
 
Çocuksu ve nârin kalpten herhangi şeyler, 
İyilik, saygı ! Zira, bize ne eşlik eder 
Ve gerçekten, ölüm geldiğinde, ne kalacak geriye ? 
 
Paul Verlaine (1844-1896) 
Çev. Sunar Yazıcıoğlu
 
KASIRGA
 
Geçtiğini gördüm rüyamda  
-Şiddetli bir kasırga gibi, kumsalda- 
Bir elinde bir pala 
Ve bir kılıç diğerinde , 
Bir adamın, atın üstünde. 
 
Şehirlerin ve köylerin arasında, 
Alman halk şarkılarıyla  
Ve nehirden dağa, 
Ormanlardan vadiye koşan 
Bir ata binmişti rüzgârla yarışan.  
 
Alev kırmızısı ve siyah abanoz , 
Yularsız, gemsiz, dizginsiz, 
Ne haydi ! Ne kırbaç, duygusuz  
Homurdanmaların arasında 
Bağrıyorlardı: Daima ! Daima ! 
 
Uzun tüylü bir fötr şapka, gölge 
Ediyordu yanıp sönen gözlerine.  
Nasıl ki, mavi parıltısı, parlar ve ölürse, 
İçinde sisin, 
Bir tüfeğin. 
 
Ak kuyruklu bir kartalın kanadı gibi 
Âni bir fırtınanın dağıttığı, 
Karın havayla çizik çizik çizdiği, 
Havalanan paltosu da 
Dövünüyordu rüzgarda, 
 
Bir övünç havasıyla gösteriyordu 
Gölgeden ve fil dişinden bir örgüyü, 
Tiz çığlıklar gibi ışıldıyordu 
Gecenin karanlığındaki 
Otuz iki dişi. 
 
Paul Verlaine 
Çev. Sunar Yazıcıoğlu
 


GİTAR
 
 
Bilirim geçici bir aşkı yuvarlamayı  
Sigara gibi, 
Bilirim altını ve yemekleri yürütmeyi! 
Ve kızları güzel çarşaflara bürümeyi ! 
 
Korkma sana sadık uzatmalardan : 
Terlikler için kanadı var ayaklarımın ; 
Gece hırsızı, aşk baykuşu, 
Gündüze uçurur beni. 
 
İnsan ruhunu tanır mısın ? - Hayır ? - Merkürü ?... 
Külkedisini ve onun başından geçenleri ? 
-Hayır ? - ...Pekâlâ ! Benim bütün bunlar : 
Hiç beni görmüyorlar. 
 
Ve çok taze bırakırdım seni 
Kıreşteki küçük İsa gibi 
Şu gereksiz ışın olmadan önce... 
-Pek çirkindim bence ! - 
 
Bilirim sigara gibi yakmasını  
Geçici bir aşkı, 
Çarşafları buruşturmayı ve tutuşturmayı, 
Kızları tabaklara koymayı ! 
 
Tristan Corbière (1867-1920) 
Çev. Sunar Yazıcıoğlu
 
BİR GENÇ KIZA
 
Senin Erard’ın dişi, takma fildişi (1) , 
Hem biçer hem öğütür, sinir bozar tik-takları 
Bir başka klavye, dişlerinin gamı... 
Saçın tellerine varmaz dokunmaları (2) ! 
 
-Değirmenci kabusu, senin: cin gibi hayalin ! 
-Kötü çalma, senin : Dört elle ilk aşkın ! 
Ey ses perdesi zor Parçaya dönüştürülmüş kadın, 
İnsancıl değil tonu, acımasız kroşların (3) ! 
 
Lirimin ezgisini klavsende çözümle ! 
Müziğin telgrafı ona tercüman olur : 
Güçlü bağırtı, sert, kuru, kaplayan ve de kıran- İnleme... 
 
- Sol anahtarı ruhun anahtarı olamaz. Asla ! 
Fa (4) anahtarı ise kadının hecesi değil, 
Ve, yanık söylemek (5) olmaz bir notalık susla (6)....  
 
Tristan Corbière 
Çev. Sunar Yazıcıoğlu 
 
Not: 
Şair, kadını tanımlarken, kelimeleri diğer anlamlarıyla yakınlaştırmış; örneğin: 
(1) takma fildişi : filin dişinden yapılan takma dişin ilk zamanlarda kullanılmış şekli. 
(2) touche : dokunma, aynı zamanda piyano tuşu. 
(3) kroş : siyahın yarı değerinde çengel biçiminde olan nota işareti.  
(4) fa : fransızcada kadın kelimesinin ilk hecesi. 
(5) soupirer : iç çekmek, aynı zamanda yanık söylemek. 
(6) soupir : bir notalık sus, aynı zamanda iç çekme;

 

MUTLU AŞK YOKTUR
 
 
İnsan için hiçbir şey kazanılmış değildir  
Ne gücü ne zaafı ne kalbi Ve kollarını açmayı  
Düşündüğünde bir haçın gölgesi olur gölgesi  
Ve mutluluğunu kucaklamak istediğinde ezer onu 
Hayatı garip ve acılı tezatlardan ibarettir 
Mutlu aşk yoktur 
 
Şu silahsız askerlere benzer hayatı 
Onlar başka bir kader için hazırlanırlar 
Ne işlerine yarar ki sabah erkenden kalkarlar 
Akşam kararsız ve aylaktırlar. 
Şu kelimeleri söyle Hayatım Ve tut göz yaşlarını  
Mutlu aşk yoktur 
 


Güzel aşkım tatlı aşkım kaçığım 
Seni içimde yaralı bir kuş gibi taşırken 
Bazıları bilmeden bize bakıp geçerlerken 
Övdüğüm kelimeleri benden sonra söyleyerekten 
Senin iri gözlerin için öldüler hemen 
Mutlu aşk yoktur 
 
Zamanı artık çok geç yaşamayı öğrenmenin  
Birleşen kalplerimiz gece olunca ağlar  
En ufak şarkı için mutsuz olmak gerekir 
Bir ürperti için pişman oluverilir 
Hıçkırarak ağlanır bir gitar havası için  
Mutlu aşk yoktur  
 
Aşk yoktur hiç acısı olmayan 
Aşk yoktur ki uğrunda ölünmesin 
Aşk yoktur ki insanı yıpratmasın 
Bundan farklı değildir senin vatan aşkın 
Aşk yoktur göz yaşları ile yaşamayan  
Mutlu aşk yoktur  
Ama bizim aşkımız ikimizin aşkıdır 
 
Louis Aragon 
Çev. Sunar Yazıcıoğlu
 
 
 





AYRILIK
 
Senden vazgeçmem gerekiyor; 
Zincirini kırıyorum, öyle isteniyor .  
Sana geri veriyorum yeminlerini: 
Mutlu ol, acı çekmeden bırak beni. 
Dur! Bekle ayrılalım!  
Henüz razı olmuyor vicdanım! 
 
İlk aşkım oldun benim, 
Tek güzelliği ömrümün, 
İyi günler yaşatabilir bir başka kadın, 
Onu istemeyerek görebilirim,  
Dur! Bekle ayrılalım!  
Henüz razı olmuyor vicdanım! 
 
Geri al şu güzel portreyi  
İçinde aşkın, silahlarını gizlediği; 
Yeminin artık orda görünmeyecek, 
Gözyaşlarım onu silecek ! 
Dur! Bekle ayrılalım!  
Henüz razı olmuyor vicdanım! 
 
Marceline Desbordes-Valmore (1786-1859) 
Çev. Sunar Yazıcıoğlu
 
 

AYRILIK
 
Şunu söylemem gerekmezdi; 
Çoğu etkiden daha güçlü olan gözyaşlarım, 
Islatarak tatlı gülümsememi, 
Ellerinizin üstüne yazmağa gitti 
Yakıcı itirafı; size onu söylemedim. 
 
Dans edilir, çene çalınır, birlikte gülünür, 
Bu oyunlar için izin yok artık bize: 
Yüzünüz kızarıyor ve ben titriyorum; 
Bizi ne bir araya getiriyor bilmiyorum. 
Artık dost değiliz sizinle. 
 

 
İşte zamanı, yararlanın bizden; 
Sizinle alçaktan konuşacağım şimdi  
Dostluğumuz başkalaşıp ölmeden: 
Eh! Söyleyin, kalsın mı değişmeden, 
Hissetsem de kâfi gelmediğini. 
 

Gözyaşlarımın isteksiz  
Lisanı hoşunuza gitmiyorsa,  
Pekâlâ, yeryüzünde izleyelim her birimiz 
Yolumuzu: ben, kimsesiz, ve mutlu olan siz 
Tanrının bir seçkin kulunun kollarında.  
 
Görüyordum kalplerimizi, birlikte doğan  
Öten bir çift kuş gibi, 
Aynı şafakta uyanan 
Ve henüz uçamayan: 
Birbirinden ayıralım, onları şimdi; 
 
Ayıralım onları doğduklarında, 
Belki de, gelecek bir gün  
Uzun bir yokluktan mutsuz olup da, 
Yürümesinler diye sonsuz bir boşlukta  
Birbirlerini arayıp birleşmemeleri için. 
 
René- François Sully Prudhomme (1839-1907) 
Çev. Sunar Yazıcıoğlu
 
 


ARTIK GÖRMEYECEĞİM ONU
 
Artık aslâ görmeyeceğim onu 
Ama sık sık annesini görmeğe gideceğim; 
Bu benim sevincim ve o, sevdiğim  
Yaşamımın, orada sonuncusu. 
 
Sesinin sarstığı havada 
Varlığını tadıyorum az da olsa; 
Konuşmak onunla 
Aklımdaki kimseyle konuşmaktı orada. 
 
Hatlarından gayrı hiçbir şeye  
Açgözlü bakışım yönelmezdi; 
Ama, odası boş olduğundan beri, 
Dolduruyordum oraya pek çok hazineyi! 
 
Ayna, kitap, dikiş iğnesi, 
Ve yatağının yanında okunmuş su kabı durur… 
Hafif bir uyku onu doldurur, 
İşte size genç bir kızın odası. 
 

 
Bu yerlere iyice baktığımda, 
Birlikteyiz sanırım hâlâ onunla; 
Annesi de benzer bazen ona, 
Engel olur gözyaşlarımın akmasına. 
 
Sanabilir misiniz öldüğünü? 
Hayır. Yasını tuttuğum gün, 
Uzaktan ne tabut gördüm 
Ne de kapısının önünde bir örtü.  
 
René-François Sully Prudhomme (1839-1907) 
Çev. Sunar Yazıcıoğlu
 
 
 



HEY! NİÇİN GİDİYORSUN VEDA ETMEDEN
 
Hey! Niçin gidiyorsun veda etmeden? 
Niçin alıyorsun benden tatlı yüzünü, 
Dudakların değerli peki gözlerin, 
Okuyamadım mı orda kaderi? 
 
Bir tek pişmanlık kelimesi yok niçin? 
Zamanı mı geldi şimdi gitmenin? 
Eğer heyhat! Hazır diyorsan kalbin, 
Ona engel olmamayı da bilirim. 
 
Seni unutmak da ne demek? 
Bak işte o elden oldu bu yara, 
Acımasız bu maymun iştahlılık, 
İnan fazla gerçek gelmedi bana. 
 
Albert Mérat (1840-1909) 
Çev. Sunar Yazıcıoğlu












ELVEDA
 

Ateşimi tekrar yakmayı düşünme, 
Elveda, tatlı cazibe! 
Temiz yüreklilik aşkın temelidir, 
Terkedildiği anda aşk ölür. 
Ne olursa olsun sesinin gücü , 
Ona kalbim meydan okuyabilirdi ; 
Ama aşkın soluduğu 
Bu gözlere güvenmem gerekiyordu. 
Ateşimi tekrar yakmayı düşünme, 
Elveda, tatlı cazibe! 
Temiz yüreklilik aşkın temelidir, 
Terkedildiği anda aşk ölür. 
 

 
Gözlerin, bu bulutsuz yıldızlar, 
Parlak bakışlarını korudular; 
Sevimli ve tatlı çehren 
Kızarmadı az bir sebepten: 
Bütün çekiciliklerinin arasına 
Aşk sızamadı ama 
Gülümsemelerinin, gözyaşlarının içinde 
O, tükenmeye geldi kalbinde. 
Ateşimi tekrar yakmayı düşünme, 
Elveda, tatlı cazibe! 
Temiz yüreklilik aşkın temelidir, 
Terkedildiği anda aşk ölür. 
 
Antoine Fontaney (1803-1837) 
Çev. Sunar Yazıcıoğlu
 
 
 
 

VEDA ŞARKISI
 
Gök kubbede yeni bir yıldız arıyorum, 
Benim için değerli olan kayboldu gökten; 
Parıltısı güzeldi onu lanetlemiyorum  
Ve hâlâ gitmiyor son ışını gözlerimden. 
 
Dileklerime daha az direnen, belki bir başka yürek, 
Daha ilham dolu ya da daha melodili şiirlerde 
Kendine yönelen iç çekişleri bana geri verecek 
Ama bağışlayıcı olalım, ayrılık saatinde.  
 



O bu dünyada, Lora’nın yaptığı gibi kız kardeşlerinin  
Aralarına girecek, Petrark’ın tatlı adını ve onun 
Aşk şarkısını her şafakta mırıldanacak. 
 
Ama aslâ, gökte, saygın ağzıyla 
Ozanın adını söyleyip durmayacak, 
Ve kalbi, bilse bile, bir gün bilecek ancak. 
 
Antoine de Latour (1808-1881) 
Çev. Sunar Yazıcıoğlu 
 
Not: Halk şairi olan Petrark’ın Lora’ya aşkı şaire çok acı çektirmiş ama onun ününü büyütmüştür. Hikâye 1327 de Avignon’da başlar. Floransalı bir sürgünün oğlu olan Petrark taşrada, Sainte-Claire kilisesinde Lora’yla karşılaşır. Lora’yı ölümsüzleştirmek isterken, sonelerinin ve koşuklarının güzelliği ile İtalyan dilinin mükemmelleşmesine çok yardımcı olmuştur. O zamanki aşklar bugünkülerden çok farklıydı. Lora gücünü aşığının düşünme biçimi üzerine, onda şeref arzusu ve erdem aşkı uyandırmaya kullanmıştır.
 
 
 
ELVEDA
 
O giderken, özürü hoş değişmeler icat eder, 
Eldivenin tekini bırakır, pencereyi kötü kapatır; 
Ya da “Bir şey söylemeyi unutur…” 
Bu her zaman çocuksu ve her zaman eşsizdir.  
 
Son okşaması kollarını çok ağırlaştırmıştı, 
Pembe kanın tutuştuğu dudağını öperdim. 
Endamının hatlarında dolaşırdı mutluluğum; 
Kadife gözlerinin gecesinde kendimi kaybetmiştim. 
 
O ipek bir ürperti içinde yarın gelecek; 
Bununla beraber bilmiyorum ve sevincimden  
Titriyorum: Vedalar beni hep endişelendirdiğinden. 
 
Öfkesi benim için hiç sert olmadığı zamanki, 
Unutmamam gerekir ağzının nefesini  
Ve gözlerinin mavi ve tatlı ışığını. 
 
Albert Mérat (1840-1909) 
Çev. Sunar Yazıcıoğlu
 
 
 
ELVEDA
 
Sonsuza dek elveda, 
Aşklarıma; 
Gözyaşların pek çekici ! 
Yine de sık elimi; 
Ağlama, 
Yarın ama, 
Kaçacak, 
Bugünkü mutluluk. 
 
Ne zaman ki bir çiçek 
Rengini kaybedecek, 
Ona borçlu olunmaz artık  
Gereğinden çok pişmanlık :  
Ve alevin parlaklığı  
Güzel olur hani, 
Söndüğü zamansa, 
Boyun eğer bekleyen soğuğa. 
 
Sonsuza dek elveda, 
Aşklarıma; 
Gözyaşların pek çekici ! 
Yine de sık elimi; 
Ağlama, 
Yarın ama 
Kaçacak, 
Bugünkü mutluluk. 
 
Bakışın çok tatlı 
Rastlantın beni aydınlattı ; 
Gözlerimin  
İçine gökleri yaydın : 
O zamandan itibaren, 
O derece hoş, o derece alınyazısı olan… 
Kalbim yitti 
Geri dönmedi! 
 
Sonsuza dek elveda, 
Aşklarıma; 
Gözyaşların pek çekici ! 
Yine de sık elimi; 
Ağlama, 
Yarın ama, 
Kaçacak, 
Bugünkü mutluluk. 
 
Marceline Desbordes-Valmore (1786-1859) 
Çev. Sunar Yazıcıoğlu
 
 
ELVEDA
 
Elveda ! Sanırım bu hayatta 
Seni artık hiç görmeyeceğim. 
Ölüm gelir, seni çağırır ve beni unutursa ; 
Kaybederken seni sevdiğimi hissedeceğim. 
 
Gözyaşı yok, şikâyet yok boş yere. 
Geleceğe saygılı olmayı bilirim. 
Seni götürecek gemi geliyor işte, 
Gidişini gülümseyerek seyrederim. 
 
Uzaklaşıyorsun ümitle dolu, 
Ama gururla geri döneceksin; 
Yokluğundan acı çekenleri, 
Kimlerdir bilmeyeceksin. 
 
Elveda ! Hoş bir hayal kuracak, 
Tehlikeli bir zevkten sarhoş olacaksın ; 
Uzun zaman gözlerini tekrar kamaştıracak, 
Yolunun üstünde doğan, bir yıldız bulacaksın. 
 
Bir gün hissedeceksin belki, 
Bizi anlayan bir kalbin değerini, 
Onu tanıyorken bulunan bir nimeti 
Ve kaybederken acı duyulan şeyi. 
 
Alfred de Musset (1810-1857) 
Çev. Sunar Yazıcıoğlu
 
 
VEDA MI
 
Çekip gitme, kenarda bekle; 
Aşk bunu ister, inan aşka. 
Ölüm gibi bütün gün ayrı kalma: 
Ah ! Ne cüret ! Aynını yapıyorsun bana. 
 
Aynı yerde yaşamalı ve ölmeli,  
“Allahaısmarladık” demeli, “Elveda” dememeli ! 
 
Zenginlik için aşktan uzaklaşma ! 
Yalnız olunca altınla ne yapılır? 
Dönsen bile birlikte mi yaşanılır? 
Anlaşırız mı sanıyorsun ben sustuğumda? 
 
Aynı yerde yaşamalı ve ölmeli, 
“Allahaısmarladık” demeli, “Elveda” dememeli ! 
 
”Ben sâdığım ! mı diyeceksin onlara. 
Onlar “Gereksiz çığlık” diye cevap verirler, 
O dinleniyor, artık işitmez, derler. 
Tanrı az da olsa acıyacak ona ! ” 
 
Aynı yerde yaşamalı ve ölmeli, 
“Allahaısmarladık” demeli, “Elveda” dememeli ! 
 
Marceline Debordes- Valmore (1786-1859) 
Çev. Sunar Yazıcıoğlu
 


VEDALAR
 
Nerden geliyor beni canımdan bezdiren ağırlık? 
Dağ yoluna yapışıyor ayağım; 
Gençlik hayaletleri kaçışın artık, 
Yüreğimde ayağa kalkmayın ! 
Heyhat ! Şafak, uykusundan uyanmakta , 
İkisini de giydiriyor mantosuyla ; 
Koyağın uyuduğu sırada, 
Üzgün vedalarımı salalım ona. 
 
Senden kaçıyorum yalnız orman 
Çocukken orda çilek toplardım; 
Gizeminin önünde, akşam, 
Kaçardı genç ve titreyen ayağım! 
Kayalıklar ! Vadinin yankısı, 
Tekrarlardın bu yerde 
Çabuk uçup giden şarkımı, 
Vedamı tekrarla bugün de ! 
 
Niçin gölgede ve yeşillikte, 
Bu aziz çatıyı diktin, 
Bana gülümseyen yuvada 
Çok temiz bir gençlik büyüttün ? 
Kış, artık ateşim olmayacak, 
Heyhat ! Senin tüten ocağında ; 
Ateş benim için yanmayacak ; 
Elveda, baba ocağı, ! Elveda ! 
 
Artık gölge yok alnım için 
Mezarımdaki söğütten başka, 
Elveda kilisesi köyümün 
Pazarları ne güzeldi orada ! 
Ya siz, mezarlıktaki çimenler, 
Ölenlerin uyuduğu yer, 
Annemin mezarındaki çiçekler, 
Gözyaşlarımın altında büyüdüler ! 
 
Kurumuş bildiğim gözlerime  
Bu yakıcı ateş nerden geliyor ! 
Çağlayan, çökmek üzere olan harabe ! 
Gizli gölgeliklerinde gizem saklıyor ! 
Ruhumun yürürken şaşırdığı patika, 
Mavi gözlerinde sarhoş olduğum  
Aşk ! Ne yaptın alevinle ! 
Heyhat ! Bana senin bu son vedaın! 
 
Her şeyin beni hemen unutacağı 
Köy yeri gözlerimde ağardı ; 
Bak işte dağın geçidi, 
Patikanın dönemecindeki dört yol ağzı ! 
Ve uyanmakta olan ovanın, 
Ateşten bir göğün altındaki altın toprağı 
Tatlı bir arı uğultusuna benzeyen 
O da, bir veda sergiliyor sanki. 
 
Henri Durand (1818-1842) 
Çev. Sunar Yazıcıoğlu
 








ŞİİRE VEDA
 
Haydi, pembe kanadını kapat, ümitsiz melek ; 
Beyaz elbiseni ve altın pırıltılarını çıkar üstünden; 
Havalanmanın hız alacağı göğün yükseklerinden 
Bir yıldız gibi akman ya da bir nesrin içine düşmen gerek. 
 
Bir kuş gibi yere konmalı ayakların.  
Uçmak yerine yürü : zamanı değil yine; 
Ahenkli hazineyi hapset kalbine ; 
Bir an için rahatlasın ve dinlensin çalgın. 
 
Ey göğün zavallı çocuğu, boşuna şarkı söyleyeceksin 
Onlar ilahi dilini anlamazlar senin ; 
En tatlı ezgilerine bile kulakları tıkalı olduğu için ! 
 
Ama, mavi gözlü güzel meleğim, gitmeden önce,  
Solgun yüzlü sevgilimi görmeye git benim yerime,  
Ve uzun bir veda busesi kondur alnının üzerine ! 
 
Théophile Gautier (1811-1872) 
Çev. Sunar Yazıcıoğlu
 
 


SADÂKATSİZLİK
 
Tablo VIII. 
 
Bir ağaçlık, genç bir kadın ;  
Dizlerinde bir çapkın 
Sonsuz bir aleve yemin ediyor, 
Kadın yumuşak başlılıkla onu dinliyor ; 
O Valsin. Aynı konutta kalan 
Bir başka kadın, Justine  
Saf ve rahat olan, aşığıyla hayal kuruyor: 
Eve giriyor : Bu üçlüyü çizsin  
Şaşılacak şekilde, bir usta ressam. 
 
Evariste de Parny (1753-1814) 
Çev. Sunar Yazıcıoğlu
 
SADIK OLMAYANLAR
 
Sone 
 
Seni seviyorum, bir gün karşılaşırsam biriyle, 
Beklerken ebedi kadınımı,  
On iki ayın en az birinde çayırların çiçek açtığı, 
Nankör günlerden uzak, cennet evimde. 
 
Sonsuz çimenlerin üzerinde, önümde göreceğim,  
Ölenlerin birbirini aradığı dönüşsüz evlilik için, 
Sırayla geçişini ölümsüz meleklerin  
Ve kıskandırmadan sana ihanet edeceğim ; 
 
Zira sen kendin, ebedi kocanı seçerken, 
Gölgesi insan seliyle geçen,  
Beni terk edeceksin ilk çağrısından itibaren. 
 
Ve unutacağız birbirimizi,  
Aynı gemide evlerine dönen yolcular gibi, 
Onlar hatırlamazlar artık küçük ilişkilerini. 
 
 
René- François Sully Prudhomme (1839-1907) 
Çev. Sunar Yazıcıoğlu
 
 
SADIK OLMAYANLARA

Aşk tanrısınca beğenilen ,
Güzel olduğunuzu bilen sizler ;
Aranan ve art arda uzaklaşılan ,
Size, sadık olmayan sevgililer ;
Selam, tatlı sözleşme, mutlu gün,
Ve bilhassa yeni zevkler !
Dinleyin. Her biri yarışırcasına
Size hayrandır, sizden çekinir ve homurdanır ;
Size çok teşekkür ederim, kendi adıma .
Bu sıkıcı dünyada yalnız siz,
Üzüntüyü neşeye çevirme sanatını bilirsiniz ;
Zevklerinizin ve yanılgılarınızın
Sahnesini yalnız siz değiştirirsiniz :
Oyuncuları oyuna siz çekersiniz ;
Seyircileri hırslandıran sizsiniz
Yenilik onları size getirir ;
Sizi alıp götüren kasırga
Size en tatlı alımlılığı ödünç bırakır ;
Bir randevunun ertesi günü
Sevgili sizi güçlükle tanır ;
Bütün gözler üzerinize dikilmiştir,
Ve onlar ancak güzelliklerinizi görür ;
Bozgun havası yanınızda doğar ;
Yakınmalar olur, asla bıkkınlık yoktur;
Söz Caton’a verilse sizi över
Çekilmezliğinizden de mutludur hatta ;
Her biri vefasızlığınızın peşinden koşar ;
Ve, eğer sevgi görmese bile,
Daima ümidini içinde saklar.

Evariste de Parny (1753-1814)
Çev. Sunar Yazıcıoğlu

Not: Caton (Katon okunur) ya da romalı adıyla Cato (Kato okunur), Roma erdemliliğinin timsalidir,
(-234, -149) yılları arasında yaşamış Romalı sansör ( Eski Roma’da nüfus, mülk ve töre işlerine bakan devlet görevlisi) , Eski Yunan uygarlığının getirdiği ahlaki bozulmalara karşı baş kaldırmıştır.
 
 
ÖĞÜT (1)
 
Sone 
 
Sizin için, dünya bir yeniliktir, çocuklar; 
Özellikleriniz, yuvalarından, o huzursuz güvercinler,  
Bahar bayramlarını titreyerek seyrederler; 
Orada güven içinde yaşamanın yolunu ararlar. 
 
O da şu: altını sadece saf olduğu için sevin ; 
Sadece beyaz tuvaletlerinizdeki saflığı sevin ;  
Ve eğer karşısında iseniz menekşelerin , 
Basit güzelliklerinde bulunan çekingenliği sevin. 
 
Böylece süsünüz gözünüzde simgesi olsun 
Sevimliliğinizi yapan bütün özelliklerin, 
Lüksün kıskandığı kalbin bu rahat davranışının ; 
 
Ve temiz kalple bir balo dönüşünde, 
Parlaklığını kaybeden süsünüzden soyunduğunuzda, 
Sizde hoş görünen hiçbir şey düşmeyecek yere.  
 
René- François Sully Prudhomme (1839-1907) 
Çev. Sunar Yazıcıoğlu
 
 
TAVSİYE
 
Sone 
 
Güneşte bronz rengi kumral saçlarınıza, 
Zalim, siyah kadifeden kurdele taktığınızda 
Kürkü ona benzeyen kaplan gelir aklıma:  
Siyah çizgili kızıl zeminle panikleten bir parıltı var onda. 
 
Dudaklarınızın, ürperten sedef pırıltısını, 
Yakut renkli kadehte, gülüşünüz aydınlattığında, 
Miyavlamalar, beyaz dişler, imrendiren ölümle kaplan uyanır gibi 
Ateş halindeki yanağınız heyecanlanır bir anda.  
 
Ve sonra, kendinize bakın. Hatta kadifeler olmadan, 
Çok güzel olmanıza rağmen, benzersiniz sonunda 
Ağzınızın bazen, çekiştirdiği şahsa. 
 
Üstelik bir kerecik, pençesine düşseydiniz? 
Ormanda kiminle karşılaşacağınızı bilemezsiniz: 
Bayan, kaplanın kötülüğünden bahsetmemelisiniz. 
 
Charles Cros (1842-1888) 
Çev. Sunar Yazıcıoğlu
 
 
ŞAFAK SERENADI
 
Şafak çok geç söktü, 
Don vardı bu gece ; 
Penceresinin altına yine de 
Çılgın aşkım beni götürdü. 
 
Titriyorum ama,  
Soğuktan çok heyecandan; 
Sesinin ürpertisi udun  
Kalbimle konuştuğu sırada. 
 
Bir küçük uşak gibi heyecanlanıyorum, 
Duvarın üzerindeki kepenklerin 
Gürültüsünü işitebileceğim 
Daha emin bir zaman bekliyorum. 
 
Ve yavaş geçiyor dakikaları  
Senin sabah gülümsemenin 
Bana görüneceği, birden, 
Çerçeve içinde yapraklarla çevrili.  
 
François Coppée (1842-1908) 
Çev. Sunar Yazıcıoğlu
 
 
 



İKİMİZ
 
İkimiz, aşkımızın sırrına sığınalım, 
Tatlı ilişkimizi gözlerden saklayalım;  
Zira aşk bir çiçektir, yalnız yerlerde açar,  
O bir kuştur, kıskananların gözünden kaçar.  
 
İkimiz, çayırları süslediği zaman baharın, 
Gölgesinde, alçak sesle konuşulan ağaçlıkların, 
Kendimizi gürültüden uzak, iyi hissedelim diye, 
Tatlı hayallerimizi aktaralım birbirimize. 
 
İkimiz, tadacağız sonsuz aşklarımızı, 
Elim elini sıkarken, gözlerim ararken bakışlarını, 
Kalplerimiz konuşacak birleşen dudaklarımızın üstünde 
Ve bir gün göklere çıkacağız seninle birlikte .  
 
François-Marie Robert-Dutertre (1815-1898) 
Çev. Sunar Yazıcıoğlu 
 

 

 


İLK AŞK
 
Hatırlıyor musunuz o genç dostu ; 
Yumuşak bakışlı, bilge ve hoş duruşlu ?  
Heyhat ! henüz hayatının baharındaydı, 
Kalbi sizin için yaratıldığını anladı. 
 
Hiç yemin olmadı, hiç vaat olmadı: 
Çok gençti, insan tanıyamaz onları; 
Saf ruhu kendinden geçerek seviyordu, 
Çekinmeden, dövüşmeden kendini veriyordu. 
 
O şimdi sevgili idolünü kaybetti ; 
Çok tatlı mutluluk bir gün bile sürmedi! 
O artık hayatının baharında değildir : 
O, hâlâ o günkü ilk aşkına aittir. 
 
Marceline Desbordes-Valmore (1786-1859) 
Çev. Sunar Yazıcıoğlu
 

FANTEZİ
 
Öyle bir havası var ki uğruna veririm inan , 
Tüm Rossini’yi, tüm Mozart’ı ve tüm Weber’i, 
Bir hava ki çok eski, cansız ve matemli , 
Yalnız benim için gizli çekicilikleri olan. 
 
Oysa, onu işittiğim her defasında 
Ruhum iki yüz yıl birden gençleşiyor : 
Sanki yeşil bir tepe, on üçüncü Louis zamanında ,  
Uzanıyor, günbatımı ise sararmış görünüyor . 
 
Sonra tuğla bir şato, köşeleri taştan, 
Kırmızımtırak renge boyanmış vitraylı,  
Ve büyük parklarla kuşatılmış; ayaklarını ıslatan,  
Çiçeklerin arasından akan bir ırmak bulunuyor ;  
 
Sonra bir bayan, yüksek penceresinde, 
Sarışın siyah gözlü, eskiden kalma elbisesinde, 
Belki de başka bir yaşam içinde, 
Daha önce görmüşüm gibi…hatırladığıma göre! 
 
Gérard de Nerval (1808 - 1855) 
Çev. Sunar Yazıcıoğlu

 
BIRAK BENİ !
 
Hayır, bırak beni, yalvarıyorum sana :  
Çok genç ve çok sevimlisin, boşuna 
Kalbimi canlandırmak istiyorsun ; 
Üzgün olduğumu, görmüyor musun,  
Bu solgun ve genç olmayan alnım 
Artık mutluluğa gülümsemesin ? 
Kış, ovalarımızda parlayan  
Çiçeklerin soğuk soluğuyla  
Canlanan sinesini donduruyor, 
Meltemin taşıdığı kokularını 
Ve baygın parlaklığını  
Ölü yaprağa geri veriyor ! 
Ah ! Eğer seninle karşılaşınca 
Sarhoş kalbim yaşamdan  
Ve aşktan çarptığında, 
Hangi coşku ve hangi taşkınlıkla 
Cazibesi günlerimi besleyen. 
Gülümsemeni kabul edebilirim. 
Ama şu anda, ey genç kız ! 
Bakışın, parlayan yıldızlarıdır 
Endişeli gözlerindeki gibi tayfaların, 
Onların deniz kazasına uğrayan sandalı 
Fırtınanın durduğu sırada, 
Kırılıp dalgaların altına kaçtığında. 
Hayır, bırak beni, sana yalvarıyorum : 
Çok genç ve çok sevimlisin, boşuna, 
Yeniden canlandırmak istiyorsun kalbimi ; 
Bu solgun ve genç olmayan alnımda 
Görmüyor musun, üzüntümün, 
Mutluluk ümidini geri çevirdiğini ? 
 
Gérard de Nerval 
Çev. Sunar Yazıcıoğlu
 
TEYZEKIZI
 
Kışın kendi zevkleri var; ve Pazar günü, çok defa,  
Az bir güneş beyaz toprağı sararttığında, 
Bir teyzekızıyla çıkarsınız gezintiye … 
-Ve Kendinizi bekletmeyin akşam yemeğine. 
 
Öyle der anne. Ve kendini iyi hissedip Tuileries’de, 
Siyah ağaçların altında çiçekli tuvaletleri gördüğünde, 
Genç kız üşür… ve size gösterir akşamleyin 
Yükselmeye başladığını sisin. 
 
Pişman olmaktan konuşarak dönülür güzel günden , 
Ve bir gizli alevle çok çabuk geçen… 
Dönünce kokusu duyulur, büyük bir iştahla, merdivenin 
Aşağısından, - kızarmakta olan hindinin . 
 
Gérard de Nerval 
Çev. Sunar Yazıcıoğlu
 
 
 
 

SEVMEK, ARTIK YALAN SÖYLEMEMEKTİR
 
Sevmek, artık yalan söylememektir, 
Hiçbir kurnazlığa gerek yok demektir, 
Sevecen bir kolla sardığımızda, 
Kaçan vücudu, hoşlanınca. 
 
-Hayal kuran ve şarkı söyleyen sesime güven 
Senin mutluluğunu teşkil eden .  
Benim kötü huylu olduğumu mu söyleyeceksin 
Ya onu daha önce sana söylemesem? 
 
-Çok az, kötü düşünceliyim, 
Seni sevmekle vaz geçtiğim  
Bu sağduyulu yalnızlığı 
Tekrar bulmak istiyorsam zaman zaman ! 
 
Anna de Noailles (1876-1933) 
Çev. Sunar Yazıcıoğlu
  

YAŞLI ELLERİMLE
 
Alnına yaklaştırdığım yaşlı ellerimle 
Bu akşam, saçlarını ayırıyor ve öpüyorum 
Siyah şöminenin kenarında kısa uykun esnasında 
Gözlerinin ateşi gizleniyor uzun kirpiklerinin altında. 
 
Ah! Günün sonundaki bu hoş sevgi ! 
Gözlerim varlığının oluştuğu yılları izliyor 
Ve birden yaşamın çok mükemmel görünüyor, 
Heyecanlandıran bir saygı aşkımı etkiliyor sanki.  
 
Ve nişanlı olduğun zamanki gibi benimle, 
Yine heyecan gelip dizlerime düşüyor 
Ve çok tatlı kalbinin çarptığı yere dokunuyor  
Düşüncelerim kadar temiz ellerimle. 
 
Emile Verhaeren (1855-1916)  
Çev. Sunar Yazıcıoğlu

MERHAMET
 
Sone III. 
 
Merhamet, ey Gökyüzü, ey acımasız Tanrılar, 
Ürkünç dalgalar, ey soluk korkular, 
Hatta ölümden önce kalpleri öldürüren sizler 
Bu zavallıları görün, korkuyorlar, acınacak haldeler ! 
 
Bu gemi kayboluyor, halatlardan sıyrılan ; 
Halatlardan, çarelerden, yalancı ümitlerden. 
Yelkenler ise indirilmiş, en berbat kötülükler 
Mağrur bir güzelliğin sunduğu acımasız kayalar. 
 
Ölümcül değişiklikler hareketli kumlardır, 
Hıçkırıklar yıldırım, iç çekişler rüzgârdır, 
Umutsuz beklentiler köpüklü kıyılardır. 
 
Orada, deniz sahilinde rastlanan aşklar,  
Küçük kulaçlarla yüzen, yorgun ve zayıf kurtarıcılar, 
Yarı canlı bir yüzle yüzerek nefes alırlar. 
 
Théodore Agrippa d’Aubigne (1552-1630) 
Çev. Sunar Yazıcıoğlu
 
 
DİANA, SEVGİLİM, VERİMLİ BİR BAHÇE KURALIM
 
Sone XX. 
 
Diana, sevgilim, verimli bir bahçe kuralım: 
Siz hanımı ve bekçisi olun ben işçisi olacağım. 
Siz alanı sağlayın, ben emek vereceğim, 
Gururu yeter ki ikimiz için olsun. 
 
Tarhları gözlerimizi okşayan çiçeklerin 
Çiçek açmaya doğru, mesajları tohumdur. 
Gözlerim onu sulayacak, çeşmesi olacaktır, 
Meltemi olacak aşkın, iç çekişlerim. 
 
Açan bin güzelliğin karıştığını göreceksiniz, 
Öküzgözü, karanfil, zambak, dikensiz güllerimiz, 
Hasekiküpesi ve hercaimenekşeden istediğinizi seçersiniz. 
 
Beklenen çiçeklerin ardından meyveler tatlanacak  
Ve sonra gideceğiz, gelirin seçimi size kalacak : 
Tüm zahmetler benim, zevklerse sizin olacak. 
 
Théodore Agrippa d’Aubigne (1552-1630) 
Çev. Sunar Yazıcıoğlu
 
 
 



KORUDA
 
Kuş ilkbaharda doğar ve öter : 
Sesini işittiyseniz eğer?  
Saf, basit ve dokunaklıdır 
Kuşun sesi - koruda ! 
 
Kuş yazın dişisini arar : 
Sever- ve sadece bir kez sever ! 
Çok tatlı, sâkin ve güvenilirdir 
Kuşun yuvası - koruda ! 
 
Sonra , sisli sonbahar gelince, 
O susar…soğuk günlerden önce. 
Heyhat ! mutlu olması gerekir 
Kuş öldüğünde - koruda ! 
 
Gérard de Nerval 
Çev. Sunar Yazıcıoğlu
 
 
 
AKŞAMIN GÜRÜLTÜSÜ
 
Oh ! Vakit tatlı ve sâkin, yazın, güneş tepenin arkasına  
Gizlenip yarı battığında  
Şimdi, zaman zaman hareketsiz, bitkin ağaçlar 
Doğan esintiyle heyecanlanıyorlar ; 
Gölgenin ılık olduğu saatin ağır uğultusunda, 
Çağırmalardan ve gülüşmelerden oluşan tatlı bir bağrışma  
Onu izliyor ; bu, insanların işten döndükleri andır, 
Katırları ve koyunları çıkardıkları zamandır, 
Issız kuyunun yanındaki yalağa gidiyorlar. 
Uzaklarda adımların altında, yerin çınladığını hissediyorlar; 
Uzakta geç kalmış bir ağustos böceği hâlâ titremekte ; 
Orada, tozun altın olduğu büyük yolun üstünde, 
Bir araba, sallana sallana gıcırdıyor dönerken dönemeçte ; 
Yolun iki kenarındaki, bağda ve zeytinlikte, 
Hâlâ günün tozlu beyaz dalları silkeleniyor ; 
Ve o sırada her yerde, çevredeki eşiklerde, 
Ağır salkımın sarktığı asmanın gölgesinde, 
Ardısıra köpeği sıçrayıp havlayan kadın çiftçi, 
Görüntüsü iştah açan tabakları masaya yerleştiriyor, 
Akşam her taraftan duyulabiliyor 
(Zira bu, konulan masanın şu anda beklediği 
Soğuk suyun kuyudan çekildiği hoş ve sâkin saatti), 
Ve, her taraftan, tekrarlanan yankıda, 
Bir esintinin getirdiği, şen çığlıklar arasında,  
Zayıf düşmüş şarkıları, kovaların ve çıkrıkların  
Yumuşak gıcırtılarını çevrende duyuyorsun. 
 
Jean Aicard (1848-1921) 
Çev. Sunar Yazıcıoğlu
 
AH ! ŞU MUTLULUK
 
Ah ! Şu mutluluk  
Bazen çok nadir ve çok zayıf biçimde 
Korkutur bizi. 
İyi ederiz sesimizi kesmekle  
Ve bir hala gibi yaparız 
Bütün saçlarımızı, 
Kendimize emin bir sığınak olsun isteriz, 
Çok kere ruhumuzda mayalandırırız kaygıyı. 
 
Ama diz çökmüş bir melek gibidir aşkımız 
Dua eder ve yalvarırız, 
Geleceğin bize olduğu kadar başkalarına da vermesini  
Aynı sevgiyi ve aynı yaşamı, 
Talihleri kıskanmasın diye talihlerimizi . 
 
Ve sonra, kötü günlerde, büyük akşamlar 
Ümitsizliği göğe kadar ulaştırırlar, 
Özür dileriz alevlenen geceden  
Ruhumuz yumuşak da o sebepten. 
 
Émile Verhaeren. (1855-1916) 
Çev. Sunar Yazıcıoğlu
 
 
 


NİSAN
 
Şimdi günler güzel ve tozlu, 
Işıl ışıl, mavi bir gökyüzü,  
Duvarlar alev alev, akşamlar uzun ; 
Yeşil olan hiçbir şey yok : Ve hâlâ  
Kırmızımtırak bir yankı ile süslenmekte,  
Siyah dalları, büyük ağaçların !  
 
Beni bunaltıyor, ağır geliyor bu güzel hava. 
Ancak yağmurlu günlerden sonra  
Belirmeli ilkbahar, yeşeren ve pembe, 
Nilüfer gibi henüz açmış, 
Gülümseyerek sudan çıkmış, 
Bir tablo hâlinde. 
 
Gérard de Nerval 
Çev. Sunar Yazıcıoğlu
 
 
 




TAKINTI
 
Sone 
 
Büyük ormanlar, katedraller gibi beni korkutuyor, 
Org gibi gürlüyor ; ve lânetli kalplerimizde, 
Eski sızlanmaların titreştiği ebedî yas odalarında, 
Cenaze dualarının yankıları çınlıyor. 
 
Okyanus ! Senden iğreniyorum, atlamalarını ve gürültülerini, 
Ruhum kendinde buluyor ; yenilmiş adamın  
Hıçkırıklarla ve aşağılanmalarla dolu bu acı gülüşünü , 
Denizin devasal gülüşünde işitiyorum. 
 
Ne çok hoşuma gidecektin ey gece !  
Işıkları, bilinen bir lisanı konuşan bu yıldızlar olmadan ! 
Zira boşluğu, karanlığı ve çıplaklığı arıyorum ben ! 
 
Ama karanlıklarla aynı zeminde mi ki 
Dostâne bakışlarda kaybolan varlıkların 
Gözümden fışkırarak yaşayan binlercesi. 
 
Charles Baudelaire. (1821-1867) 
Çev. Sunar Yazıcıoğlu
 
 

GEZİNTİ
 
Yanımdaki sandalım inip çıkıyorken, siz 
Şarkı söyleyerek ruhun can attığı, 
Yukardaki mavi gökyüzünü seyrediyorsunuz, 
Tanrı’nın ayaklarına kadar çıkan şu muhteşem boşluğu ! 
 
Yanımdaki teknem ırgalanıyorken, siz 
Uzakta, gökyüzü gibi büyük ve onun kadar arı, 
Mavi Okyanusu seyrediyorsunuz, 
Hareketli suyu, gündüz ışıldayan bir havuzu ! 
 
Deniz ve gökyüzü ! Ruhun zevkleri ! Hiçbir şey,  
Güzel bir günden daha hoş görünmez gözümüze ! 
Eğer bu - ıslak bir alevle ışıldayan - uzun  
Kirpiklerin arasındaki iri siyah gözleriniz değilse ! 
 
Parlayan şimşeğini bana yöneltiyorsa, 
Ya da deniz kadar derin bir ruhu bana bir göz yaşı  
İçinde gösteriyorsa, bu beni cazibeniz altında  
Sessiz bırakan gözleriniz olmalı ! 
 
Joseph Autan 1813-1877 
Çev. Sunar Yazıcıoğlu
 
 
 
 


KIZIMA
 
Vay senin zahmetli çocukluğun 
Acıların ortasında geçip gitti, 
Senin dayanıksız varlığın  
Bana çok göz yaşı döktürdü ; 
Vay ! Annesinin kızı,  
Onun çok sevdiği, 
Sonunda Tanrı dilekleri yerine getiriyor, 
Ve yaşamdan 
Yorgun ! O kadar değerli olan, 
Düğümleri sıkmayı lütfediyor. 
 

 
Senin çocuk ağzından, şimdi 
Bin sevimli özellik çıkıyor, 
Onlar kalbimin yakalayıp bulduğu 
En tatlı hayranlıklar oluyor ; 
Ama eğitimsiz 
Yeteneklerinizi kaybedebilirsiniz, 
Sizden esirgemediklerini doğanın.  
Durmadan gözleyen 
Şefkatim, 
Mutlu fidesini üretebilir onların. 
 
Endişe etmeden göreceğim 
Hatâ mevsiminin geldiğini. 
Değişmez ilgim, 
Bilecek çiçeklerin altına gizlenmeyi. 
Ustalıkla yönlendirecek 
Tatlı bilgelik 
Mutluluğa doğru seni. 
Ve şefkatim, 
Durmadan gözetsin, 
Korusun kalbini. 
 
Victoire Barbois 1760-1839 
Çev. Sunar Yazıcıoğlu
 
 




ÖLEN KIZIMA
 
Kızım ! Sana sesleniyorum, heyhat ! Yoksun artık ! Ve 
Doğduğunu gören çevreden uzak, 
Kendini gösteriyorsun, ancak körpe bir çiçek olarak. 
Fuzulî acınmalarımı belirtmeye geliyorum buraya,  
Buraya kapatıldılar, bu soğuk taşın altına, 
İnceliklerin, güzelliğin, yeteneklerin, erdemlerinle, 
Annenin kalbi de. 
 
Victoire Babois 1760-1839 
Çev. Sunar Yazıcıoğlu
 
 
 
EMMA
 
Emma seyrediyordu berrak bir derenin temiz dalgalarını , 
Orada sevimliliğini görmüyordu ;  
Yanında, serin bir gölgede dere mırıldanıyordu, 
Emma işitmiyordu bu mırıltıyı.  
Tatlı bir solukluk duygulu alımlılığına 
Sanki yeni çekicilikler katıyordu : 
Hareketsiz ve düşünceliydi, ağlamıyordu Emma, 
Gözündeki yaşları düşmeye bırakıyordu. 
Bir iç çekiş kalbinin acısını azalttı ama. 
O, “Ooo ! Hayır dedi acıyla, 
Hayır, hayır, Silvain artık değil eskisi gibi.  
Boşuna bağlılığını bana övüyor,  
O bana boşuna dönüyor. 
Üzüntümden etkilendiği için, hâlâ sevdiğini söylüyor beni.  
Öyle söylüyor, ve beni üzüyor dönüp ağlamaları!  
Ah ! Çok kere başardım gözlerindekini okumayı:  
Düşünüyordu bana söyleyeceğini ;  
Oysa düşünmeden söylerdi önceleri . “ 
 
Victoire Babois 1760-1839 
Çev. Sunar Yazıcıoğlu
 
 
SONBAHAR GÜLLERİ
 
Güneşin olağanüstü mucizesiyle sanki, 
Havanın uyuşturduğu ve donun esmerleştirdiği dallarda, 
Çiçeklikteki güller açıyor kırmızı kalplerini, 
Daha bitkin ama daha câzip hâlâ. 
 
Kırmızı taç yaprakları çayırları örttü . 
Ağustos, altın sepetinde, geride kalanlarını topluyor : 
Ama işte, birden, baharın demetleri  
Son mevsimin sabahını mis gibi kokutuyor. 
 
Ölmek istemeyen gül ağaçlarının üstünde, gördüğü için, 
Çiçek açtığını, kırmızı bir kanla dopdolu, tomurcukların. 
Rüzgârına, yağmuruna ve kırağısına rağmen sonbaharın, 
Korular çok memnun, gökyüzü ise şaşkın. 
 
Rüyada iç çekmek ve gülümsemek gibidir sevdadan, 
Üzgün bir akşamın bu çiçeklerde sergilediği, 
Bir günlüğüne yükselen ve taçtan taca yayılan, 
Solgun baharların ruhu. 
 
Kötüleşen bahçenin gecikmiş çiçeklenmesi, 
Ölmüş kuruntuların ve geçmiş mutlulukların 
Hoş kokusunu ve pek hoş yumuşaklığını 
Hissedersiniz, dikenine rağmen, tatlı hatıraların. 
 
Nérée Beauchemin 1850-1931 
Çev. Sunar Yazıcıoğlu
 
 
UZAKTAKİ DAĞLAR
 
Uzaktaki dağlar çok yakın görünüyor. 
Çamların gölgesine kayıyor kumsal, 
Yüksek dalga, kayaları altında bırakıyor 
 
Söndü insanların ateşlediği yıldızlar. 
Köpüğü doyumsuzca bölüyor beyaz gemi, 
Onlar gömüldü ve garip süslerle yeniden oluştular. 
 
Karina, güverte, gemi direkleri bir örs sanki. 
Sıcaktan çıldıran piston büyük darbelerle dövüyor onu, 
Kendisini bitiren kötülükten öç alır gibi. 
 
Göğün maviliği, kendini seyrediyor, çalkantıların kristalinde, 
Ametist ovayı, rüzgâr dalgalandırıyor 
Ve ufuk geri gidiyor, önümüzde, sonsuz bir şekilde. 
Yalnızım, hep yalnız, ufuk çok büyük, canım sıkılıyor.
 
 
Karina: Gemi omurgası. Bir geminin teknesinin su içinde bulunan bölümü. 
Ametist: Mor renkli değerli bir taş. 
 
Alphonse Beauregard (1881-1924) 
Çev: Sunar Yazıcıoğlu 
 
RÜYA
 
 
Ey sevgili yazarlar, ben ağlarken siz, 
Hep beni teselli edersiniz, her an çevremdesiniz, 
Yazılarınız yatıştırdı doyumsuz düşüncelerimi,  
Hepinizi seviyorum, dostça, akrabam gibi !... 
 
Parıltılı rüyalarımda, şiirin oğlu, 
Görüyorum seçkin topluluğunuz beni buldu; 
Bana cesaret veriyor sesiniz ve size diyorum ki 
Gençliğim sıkıntılar içinde geçti: 
Nasılsa olmadı onları beğenen bir dostum, 
İlk mısralarımı yaptığımda yazmayı da bilmiyordum ; 
Çalışmamı yasakladılar bana,  
Oyunun yasaklandığı gibi tembel çocuklara . 
Ve herkesten gizliyordum, suçun gizlendiği gibi, 
Şairliğin arzularını ve yüce eğilimlerini !...  
 
Çektiklerime bedel olarak, işte siz,  
Defne dalını ellerinizle bana getirdiniz.
 
 
Şiirin oğlu : “Apollon’un oğlu” “Ozanlar” anlamına gelir, burada “şiirin oğlu” “ozanlar” anlamında kullanılmış. 
Defne dalı : Zafer ve ün sembolü.
 
 
Louise Colet (1810-1876) 
Çev. Sunar Yazıcıoğlu 
BÜYÜK ANNEM
 
 
Büyük annem, bir akşam, doğum gününde, 
Şarap içmişti iki parmak kadar 
Başını sallayarak konuşuyordu bizimle : 
-Ne aşklarım olmuştu bir zamanlar ! 
Ne kadar pişmanım 
O derece tombuldu kolum , 
Düzgündü bacaklarım,  
Ama geçti zamanım ! 
 
Ne ! Anne uslu değilmişsiniz demek ! 
-Hayır, gerçekten ; alımlıydım 
Yalnız on beş yaşında onu kullandım, 
Zira geceleri uyumazdım. 
Ne kadar pişmanım 
O derece tombuldu kolum , 
Düzgündü bacaklarım,  
Ama geçti zamanım ! 
 
Anne, çekici miydiniz?  
-Evet, çok çekici , öyle ki  
On yedi yaşında, Lindor kendini bekletmedi, 
Ve uzun zaman da beklemedi, 
Ne kadar pişmanım 
O derece tombuldu kolum , 
Düzgündü bacaklarım,  
Ama geçti zamanım ! 
 
Anne, Lindor öyleyse biliyordu hoşa gitmeyi ? 
-Evet, yalnız dört ay hoşuma gitti ; 
Ama hemen sonra Valère’i* beğendim ; 
İki mutluluk aynı anda geldi. 
Ne kadar pişmanım 
O derece tombuldu kolum , 
Düzgündü bacaklarım,  
Ama geçti zamanım ! 
 
Nasıl ! Anne ! İki sevgili birlikte ha ! 
-Evet onların her biri beni aldattı ama. 
Siz anlamazsınız, daha akıllıca, 
Evlendim büyük babanızla. 
Ne kadar pişmanım 
O derece tombuldu kolum , 
Düzgündü bacaklarım,  
Ama geçti zamanım ! 
 
Anne, aileniz ona ne dedi ? 
-Hiç ; ama sağduyulu bir eş yumurtada,  
Kabuğu önceden kırılmış mı  
Bilebilirdi. 
Ne kadar pişmanım 
O derece tombuldu kolum , 
Düzgündü bacaklarım,  
Ama geçti zamanım ! 
 

 
Anne, sadık oldunuz mu ona ? 
-A ! Bir şey diyemem bu konuda, 
Günah çıkaran rahip onu öğrenemedi, 
Yeter ki hesap vermeyim Tanrı’ya 
Ne kadar pişmanım 
O derece tombuldu kolum , 
Düzgündü bacaklarım,  
Ama geçti zamanım ! 
 
Çok sonra, dul kaldınız anne. 
-Evet ; ama, neşem sayesinde. 
Rahibi iyi karşılanır, 
Kilise yeni değilse. 
Ne kadar pişmanım 
O derece tombuldu kolum , 
Düzgündü bacaklarım,  
Ama geçti zamanım ! 
 
Anne biz de sizin gibi mi yapmalıyız ? 
-Eh, torunlarım, siz ne dersiniz, 
Ben büyük annem gibi yapınca, 
Siz de benim gibi yapmaz mısınız? 
Ne kadar pişmanım 
O derece tombuldu kolum , 
Düzgündü bacaklarım,  
Ama geçti zamanım !
 
Valère* : Valer okunur. 
 
Pierre-Jean de Béranger (1780-1857) 
Çev. Sunar Yazıcıoğlu 
 
HATIRA
 
Utangaç aşkımın itirafını kabul ettiğin, 
O ıssız bahçeyi hatırlıyorsundur eminim? 
Hepsi bize destek oldu, zaman da sır da, 
Gecelerin yarı karanlıkta titreyen yıldızı da,  
Yüzünü renklendirirken bir kiraz pembesi ; 
Gözlerinde okudum mutluluğumu, geleceğimi ; 
Ve kalplerimiz birleşirken bu sessiz dilde,  
Tanrıya yemin ettiler birbirlerini sevmeye.  
 
Ama ateşli sarhoşluğumun canlılığında, 
Kendimden geçeceğim en tatlı kelimeyi aradığımda, 
Sana hayatım demiştim sevgiyle işte o zaman  
Sesimi kestin : Hayatın ha, hayır, hayır, ey aşkım ! 
Bana, ruhun de, diyerek birden bağırdın : 
Devamına muhtacım senin sonsuzluğunun ;  
Heyhat, ölüm bir gün hayatın ateşini söndürecek ! 
Ruhun ise sonsuzlukta sürüp gidecek.  
 
Antoine Fontaney (1803-1837) 
Çev. Sunar Yazıcıoğlu
 
 
KÖPEKLE KOYUN
 
Fabl 
 
Her zaman arkadaş olan köpekle koyun 
Bahtsız yaşamlarlarını anlatıyorlardı birbirlerine. 
Ah ! dedi koyun, ağlıyorum ve titriyorum 
Kaderimizin mutsuzluklarını düşündüğümde. 
Sen, insanların esirisin, nankörlüklerini seversin,  
Her zaman itaatkârsın, sevecensin, sâdıksın. 
Sen, ödülü olarak çabalarının, 
Tekmelenir, çok kere can verirsin. 
Ben ki onları her yıl giydiririm, 
Sütlerini veririm, tarlalarını gübrelerim,  
Her sabah ailemden birinin  
Bu kötüler tarafından katledildiğini görürüm. 
Kalanını da onların meslektaşı kurtlar parçalar. 
Bu insanlık dışı yaratıkların kurbanıdırlar, 
Yalnız onlar için çalışırlar, onlar tarafından öldürülürler, 
İşte bizim kötü yazgımız bunlar! 
Doğrudur, der köpek : ama daha mutlu olduklarını mı sanıyorsun, 
Yol açanların, sefaletimize? 
Aldırma, onu çekmek daha değerlidir bacım, 
Kötülüğü işlemekten, yine de.  
 
Jean-Pierre Claris de Florian (1755-1794) 
Çev. Sunar Yazıcıoğlu
 
 
 
ROMALI BİR HANIMIN BANYOSU
 
Parlak ve siyah tenli Mısırlı bir kadın köle 
Aynanın çelik sapını diz çöküp uzatır sahibine: 
Saçlarını örmek için Yunanlı bir Bakire 
İki beliği birleştirir İsis’in ölçüsüyle; 
Ve Miletliler gibi giyinmiş tünikli bir hizmetçi , 
Süt kâsesinde yıkar onun ayaklarını, bileklerini .  
Lal rengi damarlı bir mermer kurnada  
Pembe su onu buyur eder ; ve Latin kızları sonra 
Uyuşuk kollarına hoş parfümleri dökerler, 
Canlı bir günün can sıkıcı ışınlarını kaybederler, 
Yumuşacık derinin kalın kıvrımları altına 
Işık düşer, gevşek ve arzu uyandırıcı tarzda : 
Birkaç kadın çiçek taçlarını kırarak, 
El çabukluğuyla renkleri dağıtarak,  
Onları çeşmenin sularına yağmur şeklinde atarlar, 
Kırıntıların hoş kokuları sahiplerini sarar, 
O ise, altın lirin tellerine dokunur ve çalar, 
Genç Konsülü düşünür, uyur ve hayal kurar. 
 
Alfred de Vigny (1797-1863) 
Poèmes antiques et modernes (antik ve modern şiirler) 
Çev. Sunar Yazıcıoğlu
 
 

DAHA GÜZELİ YOKTUR… 


Dünyada hiçbir şey Caliste’ten güzel olmamalı : 
Tabiatın bütün gücünü gösterdiği eşsiz bir hârika: 
O kadar hazineyle buluşan çağımız şanına katmıyorsa 
Böyle ebedî bir seçkinliği, nankör olmalı , 
 
Tenindeki parlaklık bıktırmıyor insanı :  
Ağzında çiçek kokuları, dışarda güller : 
Sözüyle ve sesiyle canlanıyor ölenler , 
Sanat onun hoşluğuna denk sayılmamalı .  
 
Gerdanının beyazlığı gözleri kamaştırır :  
Aşk gözlerindedir, mızraklarına orada su verir, 
Ve o, apaçık, bir mucizeyle belirir.  
 
Sayısı yok sevimliliğinin ve alımlılığının , 
Sen ne diyorsun aklım ? imkânı var mı sanıyorsun, 
Sağduyulu olup da ona hayran kalmamanın ? 
 
François de Malherbe. (1555-1628) 
Çev. Sunar Yazıcıoğlu 
 
Caliste : ( Fransızca “ Kalist okunur “ ) Yunancada καλλίστη dan/ kallístê, « en güzel anlamına gelir, kadın ismi.
 

ŞARKI OLACAK MISRALAR
 
 
İşte ruhumun Silvie’yi seyre daldığı  
Güzel yerler, gönül alıcı , 
Usul usul kaybedilmiş kaygısız anlar ,  
Ne çok severdim onu bir zamanlar! 
Kalbim, sadık olmayan biri için iç çekiyorsun : 
Artık onu sevmediğini unutuyorsun? 
 
Burada sık sık çayırlarda gezinirdim, 
Elimle en güzel çiçekleri ona verirdim. 
Ve sevgiyle alınırdı onlar ,  
Ne çok severdim onu bir zamanlar! 
Kalbim, sadık olmayan biri için iç çekiyorsun : 
Artık onu sevmediğini unutuyorsun? 
 
Silvie: Fransızca “Silvi” okunur. 
 
Nicolas Boileau 1636-1711 
Çev. Sunar Yazıcıoğlu
 
 
İLKBAHARDAN HOŞLANIRIM
 
İlkbahardan hoşlanırım... dolaşırım zevkle ,  
Sevinçli kırlarda, serçelerle birlikte ; 
Her şeyi seyrederim : zengin çiçek çeneklerini, 
Körpe otları ve altın böcekleri.
Orada, Ninetta, entarisini toplar,  
Suyu geçerken beyaz bacakları ortaya çıkar ; 
Allah kahretsin ! Erkeği kral biliriz, yeryüzünde , 
Oysa tir tir titrerler o ayağın önünde!
İlkbahardan hoşlanırım...delice şeyler söylerim ! 
Ciddiyim, ama aynı zamanda, neşeliyim. 
Çiçekler mavi gökle ve balla dolu ; 
Nina’yı takip etmek için geçerim suyu .
Merhaba, Ninetta ! Gönlümde duyuyorum seni , 
Allah beni affetsin ! Bilinen bir sevgiyi… 
Gel, ey kadın, kollarımda geç şu dalgayı,  
Ya da dereye teslim et güzel çıplak ayakları !
 
Jean Aicard (1848-1921) 
Çev. Sunar Yazıcıoğlu
 
 
 
ÖLÜ YAPRAKLAR

Simone, koruya gidelim : yapraklar düşmüş ; 
Yosunları, patikaları, taşları örtmüş. 
 
Simone, ölü yapraklar üzerinde ayak gürültüsünden hoşlanır mısın ? 
 
Renkleri çok tatlı, çok kaygı verici tondalar, 
Yeryüzünde çok narin döküntülerdir bunlar 
 
Simone, ölü yapraklar üzerinde ayak gürültüsünden hoşlanır mısın ? 
 
Tan ağardığı saatte âdeta yakınırlar, 
Rüzgâr onları itip kakınca, sevgiyle bağrışırlar ! 
 
Simone, ölü yapraklar üzerinde ayak gürültüsünden hoşlanır mısın ? 
 
Ayak ezince onları , canlıymış gibi ağlarlar, 
Kanat ya da kadın giysisiymiş gibi ses çıkarırlar. 
 
Simone, ölü yapraklar üzerinde ayak gürültüsünden hoşlanır mısın ? 
 
Gel : Biz de, zavallı ölü yapraklar gibi olacağız, günün birinde.  
Gel : Daha şimdiden gece oluyor, rüzgâr bizi götürüyor bile.  
 
Simone, ölü yapraklar üzerinde ayak gürültüsünden hoşlanır mısın ? 
 
Remy de Gourmont 1858 - 1915 
Çev. Sunar Yazıcıoğlu
 
ELSA’NIN ELLERİ
 
Ellerini ver bana, endişeliyim,
Ellerini ver bana o derece hayal ettiğim.
O derece hayal ettim ki onları yalnızlığımda,
Rahatlamam için, ellerini ver bana.
 
Onları aldığımda avcumun tuzağına,
Korkuyla, aceleyle ve de heyecanla,
Elimin her yanından bana ulaşan,
Kar suyu gibi onları avuçladığım zaman.
 
Bir gün bana nüfuz eden şeyi bilecek misin
Beni altüst eden, beni bürüyen?
Bir gün yüreğimi delen şeyi bilecek misin
Beni ürperttiğinde ele verilen?
 
Böylece derin dilin söylediğini,
Hayvanların o sessiz dilini,
Ağızsız, görüntüsüz, göz yansıtmadan,
Sevmekten titremeyi, kelimeler olmadan.
 
Parmakların ne düşünür bir gün bilecek misin
Bir anlık zamanda tuttukları av için?
Bir gün bilecek misin onların sessizliği
Tanıyacak, bilinmedik bir şimşeği?
 
Kalbime şekil veren ellerini ver bana,
Dünyanın hiç değilse bir an sustuğu orda.
Ellerini ver bana, ruhumun uyuduğu,
Ruhumun sonsuza dek uyuyacak olduğu.
 
Louis Aragon (1897-1982)
Çev. Sunar Yazıcıoğlu
 
 
 
AĞAÇLAR
 
Endişeli ve kıpır kıpır bir çekicilik var ağaçlarda , 
Gökyüzünde, sonbaharın gri rengi içinde, nisanda . 
Rüzgârda kavak eğilir ve kıvrılır, 
Sanki arzudan ürperen bir kadın vücududur . 
Zarafetinde kendini bırakan vücudun bitkinliği var , 
Yaprakları hayal kurarken mırıldanır ve hışırdar ,  
Titrek kavak alnında soluk bir taç taşır . 
Eğilir, Doğudaki pembeliklere aşıktır . 
Ayışığıyla ve gümüş yansımalarla giyili , 
Huş ağaçları, yanardöner fil dişi renkli,  
Belirsiz gölgelere solgunluklar yansıtırlar . 
Ihlamurlarda sert ve esmer saçların kokusu var , 
Uzakların yeşillikleriyle hoş kokulu akasyalar  
Olağan üstü bir tarzda kar gibi yağıyorlar . 
 
Renée Vivien 
Çev. Sunar Yazıcıoğlu
 
 
 



ABENSERAJ BALADI
 
Kral don Juan 
Atla gittiği bir zaman 
Üzerinde görünce dağın  
Grenada’sını İspanya’nın ; 
Ona şöyle der birden : 
Sevimli şehir 
Kalbim senindir 
Al ellerimden . 
 

 
Seninle evleneceğim , 
Ve sana vereceğim, 
Şehrine hediyemi, 
Kordu’yu ve Sevil’i .  
Bu görkemli süsleri 
Sana ayırıyorum . 
Onlar aşkımızın  
Değerli incileri . 
 
Cevap verir Grenada 
Büyük Kral Léon’a : 
Ben evliyim , 
Magrip’te eşim. 
Senin olsun hediyeler. 
Takı olarak benim 
Şu zengin kemerim  
Ve çocuklarım bana yeter . 
 
Öyle diyorsun ; 
Yalan söylüyorsun. 
Ey öldüren hakaret ! 
Grenada yalan vaat ! 
Abenserajlı*  
Lanetli bir hıristiyan,  
Yararlanmışsa mirastan : 
Böyleymiş yazgı ! 
 

 
Gitmez bir deveyle  
Medineli hacı aslâ , 
Vaftiz havuzunun yanında 
Bulunan bir mezara . 
Abenserajlı  
Lanetli bir hıristiyan,  
Yararlanmışsa mirastan : 
Böyleymiş yazgı ! 
 
Ey güzel Elhamra !  
Ey ilahî saray !  
Çeşmelerle dolu şehir ! 
Yeşil ovalı nehir ! 
Abenserajlı  
Lanetli bir hıristiyan,  
Yararlanmışsa mirastan : 
Böyleymiş yazgı ! 
 
François-René de Chateaubriand (1768 - 1848) Poésies diverses (Muhtelif şiirler) 
Çev. Sunar Yazıcıoğlu 
 
Abencérage ‘lar* Grenada Krallığında Magripli bir kabile ( yani Endülüs’te yaşayan Müslüman Araplar ).  
Şiirde VIII nci - XV nci yüzyılda Müslümanların işgalindeki İspanya’ya gönderme yapılıyor. 
Léon Krallığı** ise İspanya’nın kuzey-batısında bir bölge, işgal edilmemiş. S.Y.
 
 



YVETOT KRALI
 
Bir Yvetot kralı vardı 
Tarihte az tanınan ; 
Geç kalkar, erken yatardı, 
Ünden kaçan ve çok uyuyan,  
Jeanneton giydirdi tacını, 
Pamuktan basit bir başlığı. 
Hep birlikte söyleyelim şimdi. 
Ha, ha, ha! Ho, ho, ho! 
Küçük iyi bir kraldı o ! 
Kraldı o, kraldı o. 
 

 
Dört öğün yemek yapardı, 
Kulübeden sarayında , 
Krallığı dolaşırdı, 
Eşeğinin sırtında. 
Sade, inançlı ve neşeliydi,  
Yoktu koruma diye bir şeyi,  
Bir koruyanı vardı, köpeği . 
Ha, ha, ha! Ho, ho, ho! 
Küçük iyi bir kraldı o ! 
Kraldı o, kraldı o. 
 
Çokça susamaktan başka, 
Masraflı değildi. 
Ama kral halkını mutlu ediyorsa, 
İstediği kadar içebilirdi. 
Masada, memuru olmadan, kendi , 
Bir vergi kadehi kaldırırdı , 
Bu, her ölçek için aynıydı. 
Ha, ha, ha! Ho, ho, ho! 
Küçük iyi bir kraldı o ! 
Kraldı o, kraldı o. 
 
Onu beğenirdi, iyi aile kızları  
Hoşa gitmeyi bildiğinden ;  
Baba derlerdi tebâları  
Yüz sebepten. 
Zaten kurusıkı ateş etsinler diye 
Yılda dört kere  
Çağırılırlardı askere. 
Ha, ha, ha! Ho, ho, ho! 
Küçük iyi bir kraldı o ! 
Kraldı o, kraldı o. 
 
Hiç genişletmedi devletini, 
Uysal bir komşuydu ,  
Kanun yapmaktan zevk aldı, 
Zorba bir örnek oldu, 
Ancak öldüğü zaman 
Halk onu gömerken 
Ağlamıştı yalnız o an. 
Ha, ha, ha! Ho, ho, ho! 
Küçük iyi bir kraldı o ! 
Kraldı o, kraldı o.  
 
Bu saygın prensin resmi 
Hâlâ saklanır; 
Taşrada ünlü 
Bir kabarenin belirgesidir. 
Bayram günlerinde çok zaman,  
Önünde duran 
İnsanlar içerler bağıraraktan. 
Ha, ha, ha! Ho, ho, ho! 
Küçük iyi bir kraldı o ! 
Kraldı o, kraldı o.  
 
Not: Bu şarkı daha sonra operakomik olarak uyarlanmıştır. 
 
Pierre-Jean de Béranger (1780-1857) 
Çev. Sunar Yazıcıoğlu
 
 

BEYAZ KORDELA
 
Açık göğün borusundan rüzgâr geliyor.  
 
Sahilde çılgın bir bulut, gölgesini tâkip ediyor. 
 
En yükseklerde sıra hâlinde,  
Daha enli 
Beyaz bir çizgi 
Kaba bir kesitin ufka yükseldiği yerde. 
 
Gök boşlukta buruşuyor. 
 
Durulan su boyunca 
Kumsalın nemli kabuğunda 
Henüz bırakılmış ayak izleri var. 
 
Son kattaki pencere 
Gecenin geleceği bir yolu gösteriyor.  
 
Pierre Reverdy 1889-1960 
Çev. Sunar Yazıcıoğlu
 
 
ISLAK BAHÇE
 
Pencere açık, yağmur yağıyor 
İnceden inceye, 
Az az ve küçük gürültülerle 
Uyuyan serin bahçeye. 
 
Yaprak yaprak uyandırıyor yağmur 
Yeşerttiği tozlu ağacı ; 
Duvardaki asma  
Uyuşuk bir hareketle geriniyor sanki. 
 
Ot titriyor, ılık çakıl taşları  
Çıtırdıyor ve uzaktan denebilir ki, 
Onlar kumun ve otun üstünde  
Görünmez adımların sesi. 
 
Bahçe fısıldıyor ve titriyor, 
Kaçak ve gizli ; 
Sağanak, ilmek ilmek, göğün yardımıyla  
Örüyor yeri. 
 
Yağmur yağıyor ; gözlerimi kapatıyorum,  
Yağan yağmurla aynı anda  
Islak bahçeyi dinliyorum, 
İçimdeki boş hayale düşen, damla damla.  
 
Henri de Régnier  
Çev. Sunar Yazıcıoğlu
 
KİMLİK
 
Ortodoks diyorlar adıma, öyle olunca
Ayçöreğiyle kremalı kahvesine
Bahse giriyordur Carco doğduğumda.
 
Böylece ıskalıyorum babamın adını
Ve bir sonrakini bekliyorum, bitmeyecek olanı
 
Büyük babama benziyor görünüyorum
Kurallarımı tartınca, bırak gitsin diyorum.
 
Léo Ferré 1916-1993
Çev. Sunar Yazıcıoğlu
 
 
YOLDAN GEÇEN BİR HANIMA
 
Sağır edici sokak çevremde uğulduyordu.
Uzun, ince, üzgün, ciddi bir acı içinde
Bir kadın geçti, kaldırıp, tartarak hârika bir elle,
Elbisesinin çiçek işlemelerini ve etek ucunu.
 
Heykelimsi bacağıyla çevik ve görkemli.
Ben ise içiyordum, tedirgin bir kaçık gibi,
Kasırganın filizlendiği gözünde, gök soluktu,
Büyüleyen tatlılık ve öldüren bir haz vardı.
 
Bir şimşek…sonra gece! - Kaçan güzellik,
Bakışı birdenbire bana can verdi,
Artık sonsuza dek göremeyecek miyim seni?
Başka yerde, buradan çok uzakta! Çok geç! Aslâ belki!
 
Zira bilmiyorum nereye kaçıyorsun, bilmiyorsun
Nereye gidiyorum? Ey sevdiğim sen, sen ey onu bilen!
 
Léo Ferré 1916-1993
Çev. Sunar Yazıcıoğlu
YOLA ÇIKIŞ
 
 
Kazanında, bir yolcu gemisi,
Dünyanın zincirlerini yakıyor gibi.

Bin göçmenin üç güvertede
Küçük bir akordeonları var sadece.

Gemi demir aldıktan sonra
Bir denizkızı çırpınır onların kolunda.

Denizkızı denize dalar, çok incinse de,
Kendini yaralanmış saymaz yine de.

Okyanusun sesi artar,
Bu ise arzuları anlaşılır kılar.
 
Martılar acele ederler,
Hep ilerlensin isterler.

Açık deniz gemi bordasına yükselir,
Gemi gözüne tuz değen âmâ gibidir.

Su yükselir doyumsuz alanda,
Gemi direğine kadar yavaşça.

Jules Supervielle
Çev. Sunar Yazıcıoğlu
 
Not : Şiirde, bir göçmen gemisinde, sefil hayatlarında, ayakları bir mahkum gibi bağlı olduğu düşünülen zincirlerinden kurtulan göçmenlerin
ümit ve beklentilerle dolu bir başka dünyaya yolculukları anlatılıyor.
ÇAM AĞAÇLARI
 
Ağaç ağaç ve hep birlikte, çamlar şarkı söylüyor; 
Bütün orman titriyor ve iç çekiyor, 
Üzücü, zira buraya rüzgâr, denizden geliyor ; 
Yumuşaklığı müthiş ama acı bir tat saklıyor, 
Akşamları uykumuzu getirdiğini ve yine,  
Akan köpükte, çalkantıda ve serpintide  
Ürkünç şafağın sıçrayarak doğduğunu hatırlıyor ; 
Ve, bir bir, yüksek kızıl çam ağaçlarının altında,  
Tek düze dalgalarının sonsuz nakaratını söyleyen 
Ya da tepelerini birleştirerek homurdanan 
Mutluluk, uykuya dalıyor ve gözlerini kapatıyor  
Hâlâ kaygılı bir rüyada, işittiğini sanıyor, 
Eski kini ve boğuk hiddeti 
Hafızasına yerleşen ve uykusunu kemiren, 
Hürleyen ve gözetleyen ve kuşkulanan çifti ; 
Ve sevinç, altın renkli ağaçların tepesinde 
Akşamın kırmızılaştırdığı ve ânın kana buladığı, 
Hoş ve yavaş hareketli güvercini andırıyor, 
Şarkısı kuğurduyor ve kayboluyor ve sönüyor, 
Çamların mırıldandığı kızıl uğultu içinde.  
 
Henri de Régnier  
Çev. Sunar Yazıcıoğlu
 
 
 
KALBİM AĞLIYOR
 
Bak işte kalbim ağlıyor
Yağmur yağar gibi şehre;
Bu bitkinlik de ne oluyor
Kalbime nüfuz ediyor?
 
Ey, yağmurun gürültüsü
Toprağa, çatılara yağan!
Kalbim çok üzüntülü,
Be hey, yağmurun türküsü!
 
Ağlıyor sebep yokken
Öfkelenen bu kalbim.
Ne! Yok mu ihanet eden,
Boşuna mı bu mâtem?...
 
Sebebini bilmemem
En kötü ceza demektir
Aşk ve nefret yok iken
Ve kalbim çok üzgünken!
 
Paul Verlaine
Çev. Sunar Yazıcıoğlu
 
BEYAZ AY

Ay, beyaz beyaz
Korularda parlıyor
Her daldan biraz
Bir ses yansıyor
Yaprakların altında…
Aşığım sana.
Aksederken gölden,
Derin aynada,
Gölgeden
Bir söğüt kara mı kara
Rüzgârın ağladığı yerde…
Hayal kurma saatinde.
Büyük ve sevecen
Bir hoşgörü
Gök kubbeden
İniyor sanki
Yıldızdan yansıyan…
Doyum olmaz bir an.
Paul Verlaine,
Çev. Sunar Yazıcıoğlu
 
 
ESKİ KÖPRÜ
İki âşık konuşuyordu alçak sesle,
Kırmızı likenlerin tamamen kemirdiği,
Yosundan yeşil renk almış, eski köprüde ;
Ve bizdik bu!
 
Adam, kadına doğru sevgiyle eğilmişti,
Aşktan ve güvenden söz ediyordu,
Sâdık kalbinde taşıdığı ;
Ve bendim bu!
 
Kadın solgun ve kararsızdı,
Titriyordu, yine de ürkmüyordu,
Uzaklardan gelen bir sesi dinliyor gibiydi;
Ve sendin bu!
 
Eski köprünün üstünde hep aynıdır,
Randevulaşır iki âşık ;
Adam anlatır, kadın sevildiğine inanır ;
Biz bu değiliz artık !

Auguste Angellier
Çev. Sunar Yazıcıoğlu  
SONE
  
“Neredesin?“, diyordu kadın, sahilde dolaşırken
Söğütlerin sarkan yapraklarını ıslattığı yerde ;
Ve gümüş gözyaşları akıyordu beyaz parmaklarından
Ellerini yüzünde beklettiğinde.
 
Adam ise, vahşi bir kumsalda,
Sazların yakınan uzun iç çekişleri yaydığı yerde,
Öldürücü güneşin altında, kan rengi dalgaların kıyısında,
“Neredesin?“, diye haykırıyordu, ellerini sıkarak öfkeyle.
 
Yankılar acı dolu çağrılarını taşıyordu,
Havada karşılaşıyor ve birbirine karışıyordu,
Bir tek yakınma şeklinde, hem sevecen, hem üzücü.
 
Ama bir tek toprak kıvrımının ayırdığı onlar,
Birbirlerini aradılar, daha umutsuzdular,
Artık aslâ görüşmeyecek ve aslâ anlaşmayacaklar.
 
Auguste Angellier
Çev. Sunar Yazıcıoğlu
 
YÜZ BİN İNSAN

Mitralyözle ve obüsle parçalanmış yüz bin insan,
Yüz bin insan, savaş meydanlarında yatan,
Fleurus savaşında, Lodi savaşında ölenler gibi,
Yüz bin yiğit asker, şehit ve gâzi,
Ölümleri yüceltilmiş, ülkeleri için can vermiş,
Yüce olayların çalkantısında ölüp gitmiş,
Oradan yükselir temiz ve mağrur Özgürlük,
Mutsuzluğu toplum için daha az büyük,
İnsanlık için, gerçek üzerine kurulan,
Bir musibet ki daha az yüksek, daha az derin olan,
Bir darbe, daha az ağlanacak ve daha az bahtsız,
Bir suçsuzdan, - hüküm giymiş bir tek suçsuz - ,
Zalim bir kılıç altında, kanı sel olup akan,
Kanı Grève* meydanının taşlarında buharlaşan,
Kanun ormanında katledilmiş dürüst bir insandan,
Ruhu haklı olarak Tanrı’ya : Gör ! Diye bağıran.
 
Victor Hugo
Çev. Sunar Yazıcıoğlu

*Grève: Grev okunur
 

 
HAYALET
 
Bir melek gördüm başımın üstünden geçen ;
Hayran bırakan uçuşu fırtınayı dindiren,
Ve susturuyordu uzaktaki gürültü dolu denizi.
- Ne yapmaya geliyorsun, diye sordum, bu gece vakti? -
-Ruhunu almaya geldim-, diye cevapladı,
Korktum, zira gördüm ki bu bir kadındı ;
Şöyle dedim, titreyerek ve kollarımı ona açarak:
-Sen uçacaksın, bana ne kalacak?-
Cevap vermedi; Karanlığın kuşattığı gökyüzü
Hafifliyordu… Bağırdım - alırsan ruhumu,
Nereye götüreceksin onu? Göster bana yerini.-
Hep susuyordu. - Ey mavi göğün gezgini,
Ölüm müsün? Yoksa yaşam mısın? Söyle, -
Gece büyüyordu sevinçli ruhumun üstünde,
Ve melek karardı, - Ben aşkım, dedi.
Ama üzüntülü alnı gündüzden daha çekiciydi,
Ve gözbebeklerinin parladığı karanlıkta,
Yıldızları görüyordum kanat teleklerinin ardında.
 
Victor Hugo
Çev. Sunar Yazıcıoğlu
 
 
BİR KADINA
 
Çocuk! Kral olsaydım, size verirdim krallığımı,
Arabamı, asamı ve diz çöken halkımla
Altın tacımı, kızıl somakiden hamamlarımı
Ve denizin yetmeyeceği donanmalarımı,
Bir tek bakışınıza
 
Tanrı olsaydım, yasam önünde eğilen şeytanları,
Melekleri, yeri ve havayı tepkileriyle,
Anaların üretken karınlarındaki o derin karmaşayı,
Sonsuzluğu, uzayı, gökleri ve âlemleri
Verirdim bir öpücüğe!
 
Victor Hugo
Çev. Sunar Yazıcıoğlu
 
 
 
MOLA
 
 
Yolculukta, araba durur, iner yolcular;
İki ev arasında macera böylece başlar,
Atlar yoldan ve kırbaçtan serseme dönmüş,
Gözü yorulmuş, vücutları uyuşmuş.
 
Ve işte âniden leylaklarla çevrili,
Sessiz ve yeşil, ıslak bir vadi,
Kavakların arasında bir dere mırıldar,
Yol ve yolun gürültüsü unutulmaya başlar!
 
Ota uzanırsın ve duyarsın huzuru,
Dinlenirken sarhoş eder otun kokusu
Ve bir şey düşünmeden bakarsın havaya…!
Heyhat! Bir ses bağırır : “Beyler, arabaya! “
 
Gérard de Nerval (1808-1855)
Çev. Sunar Yazıcıoğlu
 
 



PARİS NOTR DAM’I
 
 
Paris Notr Dam’ı çok eskidir : görürüz belki
Doğduğunu gören Paris’i, toprağa gömdüğünü ;
Ama, bir kaç bin yıl içinde, Zaman çürütecek,
Bu ağır iskeleti, kurdun bir öküze yaptığı gibi,
Demirden sinirlerini dolayacak ve sonra sert dişi
Ne yazık ki, kaya gibi yaşlı kemiklerini, kemirecek!
 
Dünyanın her ülkesinden, pek çok insan gelecek,
Bu çıplak yıkıntıyı seyretmek isteyecek,
Victor’un kitabını okuyanlar ve hayal perestler
-Eski bazilikayı göreceklerini sanacaklar,
Etkili ve muhteşem olduğu şekliyle, bir zamanlar ;
Ve bir ölünün gölgesiyle yüz yüze gelecekler !
 
Gérard de Nerval
Çev. Sunar Yazıcıoğlu

 



ARABADA UYANIŞ

İşte gördüklerim: Yolumun üzerinde ağaç yığınları
Dağılmış kaçışıyordu, bozguna uğramış bir ordu gibi,
Altımda, kabaran rüzgârdan etkilenmiş görünüyordu,
Arazinin ve taşların selinde zemin ilerliyordu!
 
Yeşil ovaların arasından götürüyordu çan kuleleri,
Tepeler sarhoş olmuş sallanıyordu, -ırmak
Bir boğa yılanı gibi, bütün vadide akarak,
Kıvrılıp uzanıyordu…
 
 
Kiremitlerle örtülü, sıvalı evlerden yükleri,
Evlerin kırmızıyla işaretlenmiş sırtları,
Beyaz koyun sürüleri gibi hızla geçiyorlardı! -Ben ise:
Posta arabasındaydım, uyanmıştım az önce!
 
 
Gérard de Nerval
Çev. Sunar Yazıcıoğlu
 
 
 
ÇİNİŞİ

Bayan, sevdiğim siz değilsiniz,
Siz de değilsiniz, Jüliet siz de,
Ne Ofelya, ne Beatris, ne de siz
Sarışın Lora, iri tatlı gözlerinizle.

Sevdiğim şu anda Çin’de ;
Birlikte oturuyor, yaşlı ailesiyle,
Zarif porselen bir kulenin içinde,
Karabatak kuşlarının uçuştuğu Sarı Nehir’de;

Şakaklarına çekik gözleri vardır,
Avuca sığacak ufacık ayağı,
Bakır lambalardan açık, bir teni vardır,
Kırmızıya boyalı, uzun tırnakları ;

Kırlangıcın uçarken çarptığı
Cumbadan başını dışarı çıkartır
Ve, her akşam bir şair gibi
Söğüt de, şeftali çiçeği de onu anlatır.

Théophile Gautier (1811-1872)
Çev. Sunar Yazıcıoğlu
 
KADER

Nasıl tasarlanmış hayat ! Ve şu dünya treni
Körlemeye iter değişik yollara bizi !
Biri, dünyanın her yanında lanetli Yahudi misali,
Dinlenmeden dolaşır durur bir öte bir beri ;
 
Öteki, gerçek doktor Faust, derin gölgede,
Yeşil camları olan dar penceresinde,
Koltuğundan, birkaç acı hayali izlemekte,
Ve araştırmasını ilerletir, dipsiz ruhun derinlerinde.
 
Eh ! Koşan şu beriki, yaşamak için doğmuştu
Dileği, ateşin köşesinde bir ocak, bir aileydi;
Ama Tanrı taçlandırmadı onu.
 
Ve öteki, deliğinden panjurun
Göğün ancak parladığını gören, yolcuydu.
Her ikisi de yakınından geçtiler mutluluğun.
 
Théophile Gautier (1811-1872)
Çev. Sunar Yazıcıoğlu
ÇİNGENELER YOLDA

Ateşten gözbebekleriyle bir kehânet kabilesi
Dün yola düştü, çocuklarını omuzunda taşıyarak,
Ya da onların övünen iştahlarına bırakarak
Sarkan memelerinin her zaman hazır hazinesini .

Erkekler yaya gidiyor parlayan silahlarının altında ,
Akrabalarının çömeldiği arabaları izleyerek ,
Ağırlaşan gözlerini gökyüzünde gezdirerek
Boş özlemlerin kaygılı pişmanlığıyla .

Kumlu sâkin köşesinde cırcır böceği
Geçişlerini seyrederek, şarkısını yeniliyor ,
Onları seven Kibele yeşillikleri artırıyor .

Geleceğin bilinen cehennemi
Bu yolcuların önünde kapılarını açıyor ,
Kayalık suyu akıtıyor, çöl çiçeklerle kaplanıyor .
 
Charles Baudelaire 1821-1867
Çev. Sunar Yazıcıoğlu

 
ELÇİN'İN ŞİİRİ*

Annem beni büyüttü,
Elimden tuttu yürüttü
Ve işte büyük çocuğum şimdi
Tanıyamazsınız resimlerimdeki beni.

Artık yere basıyor ayaklarım,
Bakarsın gelecekte ben bir yazarım.
Nerede emekleyen o küçük yumurcak,
Beni görünce dedem de şaşıracak .

Elçin Yazıcıoğlu

*Elçin benim torunum S.Y.

 
BURADAN ÇOK UZAKTA


Burada kutsal kulübe,
Orada kızın süsü yerinde,
Rahat ve her zaman hazır halde.

Göğüslerini yelpazeliyor bir eliyle
Ve dirseği minderlerin içinde,
Havuzların ağladığını dinlemekte ;

Bu odada oturuyor Dorote .
-Uzakta şarkı söylüyor meltem ile su ,
Şarkıları dolu iç çekişlerle,
Yatıştırmakla bağdaşmıyor, bu şımarık çocuğu.

Yukardan aşağı, büyük özenle ,
Nazik tenini ovuyorlar
Mis kokulu yağla ve aselbentle .
- Bir köşede çiçekler, kendinden geçiyorlar .


Charles Baudelaire (1821-1867)
Çev. Sunar Yazıcıoğlu

 
DUMAN

Aşağıda, ağaçların altına sığınmış
Bir kulübe, kambur sırtlı ;
Çatısı eğilmiş, duvarı dağılmış ,
Kapısının eşiği yosun kaplı .

Pencere, bir panjur onu tıkar ;
Ama bu bakımsız barınağın,
Soluk alıp verdiği görülür,
Soğukta, nefesi gibi, ılık bir ağzın.

Ve bir duman burgusu da,
İnce mavi filesini döndürerekten,
Bu kapalı pis evden Tanrı’ya
Sağlık haberi götürür içerdekinden.

Théophile Gautier (1811-1872)
Çev.Sunar Yazıcıoğlu
 
 
ROMANS
 
Hoşa gidiyorsun hüznünle de
Büyüleyen gülümsemenle olduğu kadar.
Ah! Aldatıcı bir sevinç içinde
Acını bizden gizleme !
Hafif bir sisin içinde
Şafak büyüler gözü ;
Solgun ışığında güzel Phœbé , 
Göğü öyle büyüler gece.
 
 
Biri seni sessiz ve düşünceli gördüğü zaman,
Bütün gün tek başına hayal kurduğunda,
Bir kız çocuğu sanacak, tez kanan,
İlk aşkının acısına uğrayan;
Yüce tacı unutur
Senin güzel saçlarını kuşatan ,
Taşkınlıklara kendini kaptırır
Ve onu aşkın ilk ateşleri sarar!
 
Gérard de Nerval (1808-1855)
Çev. Sunar Yazıcıoğlu
 
 
KARGALAR
 
Kara tüylü kara kargalar ,
Sonbahar rüzgârıyla sürüklenmiş ,
İlkbaharda gökyüzünde gak gak ötüyorlar ,
Uzun yolculuklarından dönmüş .
 
Koruluklar, suratsız çalılıklar
Sevinçli kuşlarını beklese de ;
Ama, önce kargalar geliyorlar ,
Neşeli ustaların yerine.
 
Sıkılan koruyu sevindirmek için ,
Bu rakip tanımaz hevesliler ,
Akşam, eşliğinde, karın ve yağmurun,
Büyük bir şenlik verecekler .
 

 
Hayranlıkları kısa süren hayalcilerse ,
Altın renkli kuşların uçuşunu bekliyor ;
Ama, hayallerindeki kuşların yerine ,
İç karartan akbabalar geliyor .
 
Mart bize gülümsemeden önce ağlıyor .
Dolu düşüyor yazın orta yerinde .
Matemler için yaratılmış insan iç çekiyor
Ve ağlıyor şarkı söylemeden önce.
 
Nérée Beauchemin
Çev. Sunar Yazıcıoğlu
 
 
 
YENİ YIL KUTLU OLSUN
 
Yeni yıl kutlu olsun her şeye :
Dünyaya! Ormanlara! Denize!
Yeni yıl kutlu olsun bütün güllere
Kış onları hazırlar gizlice.
 
Yeni yıl kutlu olsun birbirini sevenlere
Ve beni buradan işitenlere…
Yeni yıl kutlu olsun yine de
Birbirlerini sevmeyenlere!
 
Louise Rose Etiennette Gérard, ( Rosemonde Gérard )
Çev. Sunar Yazıcıoğlu
 
 
 
SÂDİ’NİN GÜLÜ

Çiçek, sen, kelimeleri yanan yapraklar olan,
Ve sen , kolları akağaçcıklar gibi titreşen ;
Hep bir gölgelik hayaliyle boş yere çırpınıyordun ,
Sana şeffaf maviliği öneriliyordu derelerin;

Kemer şeklinde siyah tokaların altında
Solgun yüzünü anmadan çiçeklerden nasıl söz edilir?
Hoş bir manzara önünde saçların ayrılınca
İki kuşkanadının altında çiçek gibidir.

Sevimli Marceline*, Sâdi’nin gülü,
Bu akşam boyun eğen çiçeklerden söz edilebilir mi
Anmadan senin gözyaşları içinde kaybolan yüzünü ?

Çiçekler yaş ortamda ölür ve doğarlar
Hayat gözyaşlarını artırdıysa, bu belki de ,
Seni her zaman bir çiçek gibi gördüğündendir !


Rosemonde GÉRARD ROSTAND
Çev. Sunar Yazıcıoğlu
 
 
 
SENİ GÖRMEM İÇİN…
 
Seni görmem için
son sarktığında pencereden,
gördüm ki içmişim
içimdeki deryayı tamamen.
 
Geceye doğru uzanan
kollarını göstererek bana,
öyle yaptın ki, daha sonra,
seni benden ayıran
şey, yaklaşmadı bana bir daha…
 
Kanıtı mıydı bu hareketin,
beni rüzgâra çeviren
ve yine nehire döken ?
 
Rainer Maria Rilke 1875-1926
Çev. Sunar Yazıcıoğlu
ŞÜPHEYE KARŞI


Heyhat sığınağım yok şüphe karşısında,
Hangi ellere kendimi güveniyorum ?
Ve nasıl yargılayacaklar; kendimi yargıladığımda
Düşmanımın gözüyle bakıyorum.

Kendimi sevmeyi ne çok isterdim ve çelenkle
Onurlandırılmayı. Sonunda başarıyı bekliyorum.
Ama hafızam çok güç hatırlasa da
Vicdanımla ters düştüğünü görüyorum.

Jüri suçluyor ve avukat kuşkulanıyor benden,
Beni kusurlu buluyor şahitlerin hepsi;
Dinlemeliyim özür göstermeden
Ölüme mahkûm edilmemi.
 
Jean Cocteau
Çev. Sunar Yazıcıoğlu
 
 
 
VERONİK (VÉRONİQUE)
Ev pembeydi, mavi panjurlu,
Yüzünün hatlarını görüyordum gece.
Sinirliydim biraz, şafak yaklaşıyordu,
Ay kayıyordu buluttan gölün içinde.

Vücudumu oynatacağım ve sergileyeceğim
Ellerin belirsiz bir alan çiziyordu,
Sana doğru yürüyordum yakın ve ulaşılmazdın,
Ölüme doğru sürünen can çekişen biri gibi.

Beyaz bir patlama içinde birden her şey değişiverdi,
Güneş yeni bir krallığın üstüne doğdu;
Hava oldukça sıcaktı, günlerden pazardı,
Etrafta bir ilahinin nağmeleri yükseliyordu.
Gözlerinde garip bir sevgi okunuyordu,
Küçük kulübemde mutluluğum sonsuzdu benim;
Bu tatlı bir hayaldi ve gerçekten ışıklı,
Sen benim sahibimdin ve ben senin köpeğin.
 
Michel Houellebecq
Çev. Sunar Yazıcıoğlu
 
 
SESLERİN GÜRÜLTÜSÜ

Gürültüsü sustu, seni işaret eden seslerin,
Yalnızsın önemsiz sandalların kuşattığı alanda.
Dalgalanan toprakta yürüyorsun ama kalbinde senin
Bir şarkı daha var bu gri suyunkinden başka.
 
Daha çok, diyorsun, daha çok ölgün kıyılarda
Büyük yıkıntısı olduğum saraylar, Sen
Ancak geceyi seversin, gece olduğunda, 
Bütün vazgeçişlerin fenerini taşır, kaderin .
 
Bu kaygılı adımlar, ileriye sendeleyen bu ateş,
Kesin bir ayrılığın bir başka ümidi.
Nehri sevmezsin, toprağın basit sularıyla oluşmuş
Ne de rüzgârın sâkin olduğu onun ay yolunu.
 
Yves Bonnefoy 1923-2016
Çev. Sunar Yazıcıoğlu
 
 
İÇ SIKINTISI VE ÖTEKİLER

Kalbimde ve eserlerimde
karşılaştırdığımda
güceneceğinden korkuyorum
yoksun kaldığım aşkınla
uğruna öldüğüm öteki aşkı

Ne yazacaksın bu mısralarda
ya rahatsız ettiğin Yaradan’ı
Yaradan’ı rahipleri ve melekleri
ya da senin cehennemî aşklarını
ve onların doyumsuz yıkımlarını
gaddar dikenli kertenkeleleri sağlam kayaları
gidiyorum dönüyorum yaklaşıyorum
ulaşılabilir üzüntüme
aşklarım cebimde
gidip bir kayıkta ağlamak istiyorum

Edimburg burçlarının üstünde
bu akşam pek çok acı birleşir
pek çok aşkla
senin Şiir isimli atın
siyah tülünü taşır onların

Max Jacob
Çev. Sunar Yazıcıoğlu
 
BAHÇELER
 
Yağmur yağdı. Bahçe gölgede toparlanıyor. 
Toplanmadan ölecek kasımpatılar. 
Çiçeklerin solgun yaprakları düşüyor, ıslak patikalara, 
Bir tek gürültünün bile çıkmadığı kumda, 
Kırmızı büyük dalya çiçekleri yitip gidiyor.  
Etrafta bütün bu acıların belirsiz mırıltısı var, 
Çiçeklerin can çekişmesini dinleyen her şeyin. 
Ve üst kattaki beyaz küçük odalar şafağı bekliyorlar…. 
Çocukluğum, benden nasıl uzaklaşıyorsun, 
Beliren akşamın ve ölen bahçenin içinde ! 
Gidiyorsun ve bir daha hiç dönmeyeceksin 
Şimdi , artık sadece bir uğultudan ibaret, hâtıran, 
Bir hâle içinde, az sonra birden kaybolacak olan. 
Ve ben hâlâ hayal kuruyorum, yapa yalnız, pencerede… 
 
Francis CARCO (1886 - 1958) 
Çev. Sunar Yazıcıoğlu
 
 
 
 
YAĞMUR YAĞIYOR

Éliane’a,

Yağmur yağıyor- Seni seviyorum. Hârika .
Evde kalacağız seninle :
Hiçbir şeyden hoşlanmıyoruz kendimizden başka
Sonbaharın bu son günlerinde.

Yağmur yağıyor. Gidip geliyor taksiler
Otobüslerin gittiği görülüyor
Ve Seine nehrinde römorkörler
Gürültü yapıyorlar…söylenen şey duyulmuyor !

Yağmur yağıyor. Dinliyorum. Hârika:
Çıtırtısı yağmurun
Cama çarpıyor damla damla
Ve sen bana sevgiyle bakıyorsun.

Seni seviyorum. Vay ! Ağlayan suyun
Gürültüsü, hıçkırarak veda ediyor sanki.
Az sonra beni terk edeceksin
Gözlerinde yağmur yağıyor gibi

Francis CARCO (1886 - 1958)
Çev. Sunar Yazıcıoğlu
 
GÖZYAŞLARI
 
Gözyaşları çiçeklere asılı,
Kaynakları kaybolmuş gözyaşları
Oyulmuş kayaların yosunlarında ;
 
Saçılan gözyaşları sonbaharda,
Acı veren büyük ormanlarda
Duyulan av borularının gözyaşları ;
 
Karmelit, Föyyanten rahibeleri…
Savaş kulelerinin ateşli sesleri
Latin çanlarının gözyaşları ;
 
Floransa tarzı çeşmelerde,
Hayalci bahçelerin derinlerinde
Arjantin şarkılarının gözyaşları ;
 
 
Gözyaşları, yıldızlı gecelerin,
Gözyaşları, sesi boğuk flütlerin
Uyuyan parkların maviliğinde;
 
Gözyaşları, sevgilinin gözünden akan,
Sevenin kalbine kadar uzanan
Uzun kirpiklerde inci, gözyaşları ;
 
Tatlı ağlama, insanı hayran bırakan damlalar,
Gecelerden düşüyorlar, çiçeklerden düşüyorlar, gözlerden düşüyorlar !
Bir büyük hayali sürüp götüren, sıkıcı akşamların denizlerinde.
 
Albert Samain (1858-1900)
Çev. Sunar Yazıcıoğlu
 
 
 
 
ÜMİT ŞATOSU

Solgun saçın dalgalanıyor
Teninin hoş kokuları içinde,
İpeği, sarı röfleler yapan, güneşte,
Beyaz bir bayrak gibi eğleniyor.

Hıçkırıklar içinde yorgun düşmüş çalmaktan
Suyun berbat ettiği bir davul nağmesinı,
Kalbim terk ediyor öz geçmişini
Saçının örgüsünü açıp dağıtaraktan.

Saldırarak yürü, çık, - ya da yuvarlan
Sarhoş halde, kan bataklarında
Acınacak bu bakır şatonun üzerine
Dikmek için bu bayrağı, saf altın olan.

-Orada, uyuşukluktan gözü yaşlı,
Ümit geri dönüyor perdahlanaraktan,
Hiçbir solgun yıldız henüz doğmadan
Kara gecede bir kara kedi gibi.
 
Stéphane Mallarmé (1842-1898)
Çev. Sunar Yazıcıoğlu
 


MENEKŞE
 
Çobandeğneği gibi nârin sapı üstünde  
Menekşe 
Titriyor yeşil ormanın otu içinde. 
Açık kalple. 
 
Güzel kokusu onun ruhu;  
Yosun gibi  
Sessiz hayâli bundan böyle 
Çıkıyor göklere.  
 
Senin gizemini, o muhteşem hayâli, 
Anlıyorum şimdi: 
Aşkla güneş çünkü  
Döndüler geri.  
 
Emile BLEMONT (1839- 1927) 
Çev. Sunar Yazıcıoğlu
 
 
 
NİSAN
 
 
Daha şimdiden günler güzel, - gök mavi,
Hava tozlu ve ışıklı,
Akşamlar uzun, tutuşuyor duvarlar ; -
Ve hiç bir şey yeşil değil : - henüz güç de olsa
Kırmızımsı bir yansımayla
Süsleniyor siyah dallı büyük ağaçlar !
 
Beni bunaltıyor, sıkıyor bu güzel hava.
-Ancak yağmurlu günlerden sonra
Bir tablo şeklinde belirmeli
Yeşeren pembe ilkbahar;
O, gülümseyerek sudan çıkar
Yeni doğmuş körpe bir peri gibi.
 
Gérard de Nerval,
Çev. Sunar Yazıcıoğlu
 
 

</pre>

</body>
</html>
